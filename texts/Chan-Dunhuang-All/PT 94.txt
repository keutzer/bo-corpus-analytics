Pelliot tibétain 94 [22]-A-B-C	- has [46] image   [Pelliot tibétain 94A - has [4] image]  PT 94A_1R བ་སྟེ། རྣམ་པར་ཤེས་པའི་ཕུང་པོ་ཞེས་བྱ་བའི་ཐ་ཚིག་གོ། །དམྱིགས་པ་རྣམ་པར་རིག་པའོ། ཞེས་བྱ་བ་ལ།  དམྱིགས་པ་ནི་རྣམ་པ་དྲུག་སྟེ། གཟུགས་དང༌། སྒྲ་དང༌། དྲི་དང༌། རོ་དང༌། རེག་བྱ་དང༌། ཆོས་རྣམས་སོ། །དེ་དག་ཁོང་དུ་ཆུད་པ་ནི་རྣམ་པར་རིག་པ་སྟེ། རྣམ་པར་ཤེས་པའོ། །དེ་དག་ཀྱང་འཇུག་པའི་རྣམ་པར་ཤེས་པ་དྲུག་གོ། །དེ་ལ་མྱིག་གི་རྣམ་པར་ཤེས་པ་གང་ཞེ་ན། མྱིག་ནི་གནས། གཟུགས་ནི་དམྱིགས་པ་སྟེ། སོ་སོར་རྣམ་པར་རིག་པའོ། །རྣ་བའི་རྣམ་པར་ཤེས་པ་གང་ཞེ་ན། རྣ་བ་ནི་གནས། སྒྲ་ནི་དམྱིགས་པ་སྟེ། སོ་སོར་རྣམ་པར་རིག་པའོ། །སྣའི་རྣམ་པར་ཤེས་པ་གང་ཞེ་ན། སྣ་ནི་གནས། དྲི་ནི་དམྱིགས་པ་སྟེ། སོ་སོར་རྣམ་པར་རིག་པའོ། །ལྕེའི་རྣམ་པར་ཤེས་པ་གང་ཞེ་ན། ལྕེ་ནི་གནས། རོ་ནི་དམྱིགས་པ་སྟེ། སོ་སོར་རྣམ་པར་རིག་པའོ། །ལུས་ཀྱི་རྣམ་པར་ཤེས་པ་གང་ཞེ་ན། ལུས་ནི་གནས། རེག་བྱ་ནི་དམྱིགས་པ་སྟེ། སོ་སོར་རྣམ་པར་རིག་པའོ། །ཡིད་ཀྱི་རྣམ་པར་ཤེས་པ་གང་ཞེ་ན། ཡིད་ནི་གནས། ཆོས་ནི་དམྱིགས་པ་སྟེ། སོ་སོར་རྣམ་པར་རིག་པའོ། །རྣམ་གྲངས་བསྟན་པའི་ཕྱིར། འདི་བརྗོད་དེ། སེམས་དང་ཡིད་ཀྱང་དེ་ཡིན་ཏེ། ཞེས་བྱ་བའོ། །རྣམ་གྲངས་ཀྱི་དོན་ནི་སྣ་ཚོགས་པ་དང་ཡིད་རྟེན་བྱེད་པའི་ཕྱིར་རོ། ཞེས་བྱ་བའོ། །དེ་ལ་སྣ་ཚོགས་པའི་ཕྱིར་ཞེས་བྱ་བ་ནི་སེམས་ཏེ། སྣ་ཚོགས་པ་ནི་མྱིག་གི་རྣམ་པར་ཤེས་པ་ལས་སྩོགས་པ། གཟུགས་ལས་སྩོགས་པ་རྣམས་ཐ་དད་པ་སྣ་ཚོགས་ལ། གང་དེའི་རྣམ་པ་ཉིད་དེ། གཟུགས་ལས་སྩོགས་པའི་རྣམ་པ་ཉིད་ཅེས་བྱ་བའི་ཐ་ཚིག་གོ། །དེའི་ཕྱིར་དེ་དབང་པོ་ལས་བྱུང་ནས། ཡུལ་རྣམ་པར་ཤེས་ཤེས་བྱ་སྟེ། དབང་པོ་ལ་མ་ཡིན་ནོ། །ཡིད་རྟེན་བྱེད་པའི་ཕྱིར་རོ་ཞེས་བྱ་བ་ནི། འཇུག་པའི་རྣམ་པར་ཤེས་པ་དྲུག་ཡིད་ལ་གནས་པ་སྟེ། ཇི་སྐད་དུ། །དྲུག་པོ་འདས་མ་ཐག་པ་ཡི། །རྣམ་ཤེས་གང་ཡིན་དེ་ཡིད་དོ། །ཞེས་བཤད་པ་སྟེ། གང་དང་གང་འགགས་མ་ཐག་པ་དེ་དང་དེ་ལ་ཡིད་ཅེས་བྱའོ། །དཔེར་ན་བུ་ཉིད་གཞན་གྱི་ཕ་ཞེས་བྱ་བ་དང༌། འབྲས་བུ་དེ་ཉིད་གཞན་གྱི་ས་བོན་ཞེས་བྱ་བ་དེ་བཞིན་དུ། འཇུག་པའི་རྣམ་པར་ཤེས་པ་འབྲས་བུ་དྲུག་པོ་དེ་ཉིད་འགག་པ་ན། གང་གི་ཚེ་རྣམ་པར་ཤེས་པ་གཞན་འབྱུང་བའི་    PT 94A_1V གནས་སུ་གྱུར་པ་དེའི་ཚེ་རྟེན་ཅེས་བྱའོ། །དེ་ལྟར་འཇུག་པའི་རྣམ་པར་ཤེས་པ་དྲུག་ལ་སེམས་ཤེས་བསྟན་ཏོ། །དངོས་སུ་ན་སེམས་ནི་ཀུན་གཞི་རྣམ་པར་ཤེས་པ་སྟེ། ཞེས་བྱ་བར་བལྟའོ། །དངོས་སུ་ན་སེམས་ནི་ཀུན་གཞི་རྣམ་པར་ཤེས་པ་ཉིད་ཡིན་གྱི། འཇུག་པའི་རྣམ་པར་ཤེས་པ་དྲུག་མ་ཡིན་བར་ཇི་མངོན་ཞེ་ན། དེའི་ཕྱིར། འདི་ལྟར་དེ་ནི་འདུ་བྱེད་ཐམས་ཅད་ཀྱི་ས་བོན་ལསྩོགས་པའོ། །ཞེས་བྱ་བ་སྨྲས་སོ། །འདུ་བྱེད་ཐམས་ཅད་ནི་ཀུན་ནས་ཉོན་མོངས་པའི་ཆོས་རྣམས་སོ། །དེ་དག་ནི་རྐྱེན་བཞིས་འབྱུང་སྟེ། དེ་ལ་རྒྱུའི་རྐྱེན་ནི་ཀུན་གཞི་རྣམ་པར་ཤེས་པ་ལ་གནས་པའི་བག་ཆགས་རྣམས་སོ། །བདག་པོའི་རྐྱེན་ནི་དབང་པོ་དྲུག་པོ་རྣམས་སོ། །དེ་མ་ཐག་པའི་རྐྱེན་ནི་ཡིད་དོ། དམྱིག་པའི་རྐྱེན་ནི་གཟུགས་ལས་སྩོགས་པའོ། །དེ་དག་འབྱུང་བའི་གོ་རིམས་ནི་མྱིག་ལས་སྩོགས་པ་རྣམས་ལ་ཡང་བརྟེན། གཟུགས་ལས་སྩོགས་པ་ལ་ཡང་བརྟེན་ནས། མྱིག་གི་རྣམ་པར་ཤེས་པ་ལས་སྩོགས་པ་འབྱུང་ངོ༌། །བྱུང་མ་ཐག་ཏུ་ཡིད་ཀྱི་རྣམ་པར་ཤེས་པ་ཡུལ་རྣམས་ལ་རྟོག་གོ །རྣམ་པར་རྟོག་པ་ལས་འདོད་ཆགས་ལས་སྩོགས་པ་ཉོན་མོངས་པ་འབྱུང་ངོ༌། །དེ་ལས་བསོད་ནམས་དང༌། བསོད་ནམས་མ་ཡིན་པ་དང༌། མྱི་གཡོ་བའི་མཚན་ཉིད་འདུ་བྱེད་ཅེས་བྱ་བའི་ལས་འབྱུང་ངོ༌། །འདུ་བྱེད་ནི་འདིར་སེམས་པར་བལྟའོ། །སྐྱེས་པའི་ལས་དེ་འགག་པ་ན། ཀུན་གཞི་རྣམ་པར་ཤེས་པ་ལ་བག་ཆགས་སྐྱེད་པར་བྱེད་དོ། །དེ་བཞིན་དུ་ཀུན་ནས་ཉོན་མོངས་པའི་ཆོས་རྣམས་ཀྱང༌། ཀུན་གཞི་རྣམ་པར་ཤེས་པ་ལ་བག་ཆགས་སྐྱེད་པར་བྱེད་དོ། །བག་ཆགས་ཀྱི་ས་བོན་ཐམས་ཅད་གོང་ནས་གོང་དུ་སྩོགས་པས་སེམས་སོ། །ཇི་ལྟར་ཀུན་གཞི་རྣམ་པར་ཤེས་པ། ཀུན་ནས་ཉོན་མོངས་པའི་འདུ་བྱེད་ཐམས་ཅད་ཀྱི་རྒྱུ་ཡིན་པ་དེ་བཞིན་དུ། དེ་དག་ཀྱང་ཀུན་གཞི་རྣམ་པར་ཤེས་པའི་རྒྱུ་ཡིན་ནོ། །ཀུན་གཞི་རྣམ་པར་ཤེས་པ་དེ་ནི་རྣམ་པ་གཉིས་སུ་འགྱུར་ཏེ། རྒྱུ་ཞེས་བྱ་བ་དང༌། འབྲས་བུ་ཞེས་བྱ་བའོ། །རྒྱུ་ཞེས་བྱ་བ་ནི་བག་ཆགས་སོ། འབྲས་བུ་ཞེས་བ་ནི་རྣམ་པར་སྨྱིན་པ་སྟེ། སྔོན་གྱི་ལས་ཀྱི་བག་ཆགས་   PT 94A_2R རེག་བྱའི་སྐྱེ་མཆེད་དུ་རིག་པར་བྱའོ། །ཡིད་ཀྱི་སྐྱེ་མཆེད་ནི། རྣམ་པར་ཤེས་པའི་ཕུང་པོ་གང་ཡིན་པ་སྟེ། རྣམ་པར་ཤེས་པའི་ཕུང་པོ་གང་གོང་དུ་བཤད་པ་དེ་ཉིད༌། ཡིད་ཀྱི་སྐྱེ་མཆེད་དུ་རིག་པར་བྱའོ། །ཆོས་ཀྱི་སྐྱེ་མཆེད་ནི་གང་ཚོར་བ་དང༌། འདུ་ཤེས་དང༌། ར་འདུ་ནང་(བྱེད)རྣམས་དང༌། རྣམ་པར་རིག་བྱེད་མ་ཡིན་པ་དང༌། འདུས་མ་བྱས་སོ། །ཞེས་བྱ་བ་དེ་ནི་འདི་སྐད་དུ་ཆོས་ཀྱི་སྐྱེ་མཆེད་ནི་རྫས་བརྒྱད་པ་སྟེ། ཚོར་བའི་ཕུང་པོ་དང༌། འདུ་ཤེས་ཀྱི་ཕུང་པོ་དང༌། འདུ་བྱེད་ཀྱི་ཕུང་པོ་དང༌། རྣམ་པར་རིག་བྱེད་མ་ཡིན་པ་དང༌། ནམ་མཁའ་དང༌། སོ་སོར་བརྟགས་པའི་འགོགས་པ་དང༌། སོ་སོར་བརྟགས་པ་(མ་ཡིན་པའི་)འགོགས་པ་དང༌། དེ་བཞིན་ཉིད་ཅེས་བསྟན་པར་འགྱུར་རོ། །དེར་ཕུང་པོ་གསུམ་དང༌། རྣམ་པར་རིག་བྱེད་མ་ཡིན་བ་ནི་བཤད་ཟིན་ཏེ། འདུས་མ་བྱས་མ་བཤད་པས། འདིར་སྨྲས་པ། འདུས་མ་བྱས་གང་ཞེ་ན། ནམ་མཁའ་དང༌། སོ་སོར་བརྟགས་པ་མ་ཡིན་པའི་འགོག་པ་དང༌། སོ་སོར་བརྟགས་པའི་འགོག་པ་དང༌། (དེ་བཞིན་)ཉིད་དོ། །ཞེས་བྱ་བ་སྟེ། གང་རྐྱེན་རྣམས་ལས་མ་བྱུང་བ་དེ་ནི། འདུས་མ་བྱས་སུ་རིག་པར་བྱའོ། །བཟློག་པ་ནི་འདུས་བྱས་སོ། །དེ་ལ་ནམ་(མཁའ་)གང་ཞེ་ན། གང་གཟུགས་ཀྱི་གོ་འབྱེད་པའོ། །འདིའི་ནང་དུ་དངོས་པོ་ཤིན་ཏུ་སྣང་བས་ནམ་མཁའ་སྟེ། དེ་ནི་གཟུགས་ཀྱི་གོ་འབྱེད་པ་ཙམ་དུ་བལྟ་བར་བྱའོ། །སོ་སོར་བརྟགས་པ་མ་ཡིན་པའི་འགོག་པ་གང་ཞེ་ན། གང་འགོག་པ་འབྲལ་བ་མ་ཡིན་པ་སྟེ། དེ་ནི་གང་ཉོན་མོངས་པའི་གཉེན་པོ་མྱེད་པར་ཕུང་པོ་རྣམས་གཏན་དུ་མྱི་ལྟ་བའོ། །ཞེས་བྱ་བ་ལ། སོ་སོར་བརྟགས་པ་མྱེད་པ་ནི། སོ་སོར་བརྟགས་པ་མ་ཡིན་བའོ། །གང་དེས་འགོག་པ་ནི། སོ་སོར་བརྟགས་པ་མ་ཡིན་པས་འགོག་པ་སྟེ། བློ་སྔོན་དུ་མ་བཏང་ཞེས་བྱ་བའི་ཐ་ཚིག་གོ །འདི་ལྟ་སྟེ་ཡུལ་གཅིག་ལ་བློ་གཏད་པ་ནི། དེའི་ཚེ་དེ་ལས་གཞན་བ་ཡུལ་གཟུགས་ལས་སྩོགས་པ་འགགས་ན། གནས་དེ་དང་དམྱིགས་པ་ལ་རག་ལས་ཏེ་སྐྱེ་བ་དམྱིག་ལས་སྩོགས་པའི་རྣམ་པར་ཤེས་པ་མ་འོངས་པ་རྣམས། རྒྱུ་དང༌། དམྱིགས་པ་དང༌། བདག་པོའི་རྐྱེན་ཚོགས་སུ་ཟིན་ཀྱང༌། བཞི་པ་དེ་མ་ཐག་པའི་རྐྱེན་མྱེད་པའི་ཕྱིར། མྱི་སྐྱེ་བ་དེ་ནི། སོ་སོར་བརྟགས་པ་མ་ཡིན་བའི་འགོག་པ་སྟེ། དེ་ནི་འབྲལ་བ་མ་ཡིན་ནོ། །ཅིའི་ཕྱིར་ཞེ་ན། ཉོན་མོངས་པ་རྣམས་ཀྱི་གཉེན་པོ་མྱེད་    PT 94A_2V པའི་ཕྱིར་རོ། །དེ་ཡང་ཕུང་པོ་རྣམས་གཏན་དུ་མྱི་སྐྱེ་བར་བལྟ་བར་བྱ་སྟེ། ཅིའི་ཕྱིར་ཞེ་ན། རྣམ་པར་ཤེས་པའི་ཚོགས་ལྔའི་ཡུལ་ནི་ད་ལྟར་ཡིན་བའི་ཕྱིར་ཏེ། དེ་དག་འདས་པའི་དུས་ལ་དམྱིགས་པར་མྱི་ནུས་སོ། །སོ་སོར་བརྟགས་པའི་འགོག་པ་གང་ཞེ་ན། གང་འགོག་པ་དེ་ནི་འབྲལ་བ་སྟེ། དེ་ནི་ཉོན་མོངས་པའི་གཉེན་པོས་ཕུང་པོ་རྣམས་གཏན་ཏུ་མྱི་སྐྱེ་བའོ། །སོ་སོར་བརྟགས་པ་ཞེས་བྱ་བ་ནི་འབད་པས་གྲུབ་པའི་ཤེས་རབ་སྟེ། དེས་བདེན་པ་བཞི་ལ་སོ་སོར་རྟོག་གོ། །ཡང་ན་སོ་སོར་རང་གིས་བདེན་པ་སོ་སོར་ཡང་དག་པར་རྟོག་པ་ནི། སོ་སོར་བརྟགས་པ་སྟེ། མངོན་སུམ་དུ་བྱེད་ཅེས་བྱའི་ཐ་ཚིག་གོ །དེས་ཐོབ་པོའི་འགོག་པ་ནི། སོ་སོར་བརྟགས་པས་འགོག་པའོ། །ཡང་ན་སོ་སོར་རྟོག་པ་ཉིད་སོ་སོར་བརྟགས་པ་སྟེ། ཤེས་རབ་ཀྱི་བྱེ་བྲག་གོ །དེས་ཐོབ་པར་བྱ་བ་སྟེ། ཐོབ་པའི་སྒྲ་ནི་ཚིག་བར་མ་མྱི་མངོན་པར་བྱས་པའི་ཕྱིར་རོ། །དཔེར་ན་གླང་དང་ལྡན་བའི་ཤིང་རྟ་ལ་གླང་གི་ཤིང་རྟ་ཞེས་བྱ་བ་བཞིན་ཏེ། ལྡན་བའི་སྒྲ་མྱི་མངོན་བར་བྱས་པའི་ཕྱིར་རོ། །དེ་ནི་ཟག་པ་དང་བཅས་པའི་ཆོས་རྣམས་དང་བྲལ་བ་སྟེ། དེའི་ཕྱིར་དེ་ནི་གང་ཉོན་མོངས་པའི་གཉེན་པོས་མྱི་སྐྱེ་བ་ཞེས་བྱ་བ་སྨྲས་སོ། །ཐར་པ་ཞེས་བྱ་བ་དེ་ཐོབ་ན་ཉོན་མོངས་པ་རྣམས་གཏན་ཏུ་མྱི་སྐྱེ་སྟེ། ངེས་པར་འགོག་པའི་ཕྱིར། སོ་སོར་བརྟགས་པས་འགོག་པ་ཞེས་བྱའོ། །དེ་བཞིན་ཉིད་གང་ཞེ་ན། གང་ཆོས་རྣམས་ཀྱི་ཆོས་ཉིད་དང་ཆོས་བདག་མྱེད་པ་ཉིད་དོ། །གཞན་མ་ཡིན་བའི་ཕྱིར་དེ་བཞིན་ཉིད་དོ། །ཆོས་རྣམས་ཤེས་བྱ་བ་ནི་གཟུགས་ལས་སྩོགས་པའོ། །ཆོས་ཉིད་ཅེས་བྱ་བ་ནི་གང་དེ་དག་གི་ངོ་བོ་ཉིད་དོ། །ཆོས་བདག་མྱེད་པ་ཇི་ལྟར་ངོ་བོ་ཉིད་དུ་འགྱུར། འདི་ལྟར་རྣམ་བུ་ཞེས་པ་ལས་སྩོགས་པ་གཟུགས་ལས་སྩོགས་པའི་ཆོས་རྣམས་རྣམ་པར་དཔྱད་ན། ངོ་བོ་ཉིད་དུ་མྱི་གནས་སོ། །ཇི་ལྟར་རྣམ་བུ། སྣམ་བུའི་ངོ་བོར་མ་གྲུབ་པ་དེ་བཞིན་དུ། རྒྱུ་སྐུད་པ་ཡང༌། རྒྱུ་སྐུད་པའི་ངོ་བོར་མ་གྲུབ་སྟེ། ཅིའི་ཕྱིར་ཞེ་ན། ཆ་ཤས་ཀྱི་བདག་ཉིད་ཡིན་བའི་ཕྱིར་རོ། །ཆ་ལས་རྣམས་ཀྱང༌། ཆ་ཤས་ཀྱི་ངོ་བོར་མ་གྲུབ་སྟེ། (ཆ་ཤས་གང་)ཞེ་ན། ཉག་མའི་ཆའི་བདག་ཉིད་ཡིན་བའི་ཕྱིར་རོ། །ཉག་མའི་ཆ་ལས་སྩོགས་པ་ལ་ཡང་དེ་བཞིན་དུ་རིག་    [Pelliot tibétain 94B - has [22] image]  PT 94B_1R མ་མྱོང་བས་འབྱུང་བ་རྣམས་སོ། །གཞན་དག་ལ་ཡང་འབྱུང་བ་ཉིད་ཐལ་བར་མྱི་འགྱུར་ཏེ། མྱིང་གྲགས་པ་ཡིན་པས་ས་སྟེང་ཉལ་ལས་སྩོགས་པ་བཞིན་ནོ། །དེ་དག་ནི་བཞི་ཁོ་ན་སྟེ། མྱི་ནུས་པ་དང༌། མྱི་དགོས་པ་ཉིད་དུ་ཐལ་བར་འགྱུར་བའི་ཕྱིར། མང་བའམ། ཉུང་བ་མ་ཡིན་ནོ། འབྱུང་བའི་བྱ་བ་ནི་རྟེན་པ་དང༌། སྡུད་པ་དང༌། སྨྱིན་པར་བྱེད་པ་དང༌། སྐྱོང་པར་བྱེད་པ་ཙམ་དུ་ཟད་དེ། དེ་དག་ཉིད་ཀྱིས་དེའི་བྱ་བ་ཡོངས་སུ་རྫོགས་པ་དང༌། བྱ་བ་གཞན་མྱེད་པའི་ཕྱིར། འབྱུང་བ་དག་ནི་བཞི་ཁོ་ནའོ། །རྟེན་པ་ལས་སྩོགས་པ་བཞིན་དུ། ནམ་མཁའི་བྱ་བ་ནི་གོ་འབྱེད་པ་ཡིན་ཏེ། དེ་ཡང་ནམ་མཁས་འབྱེད་པས་ན། ས་ལས་སྩོགས་པ་བཞིན་དུ། ནམ་མཁའ་ཡང་འབྱུང་བ་ཆེན་པོ་ཉིད་དུ་ཐལ་བར་མྱི་འགྱུར་རམ། དེ་ནི་དེ་ལྟར་མྱི་འགྱུར་ཏེ། ཅིའི་ཕྱིར་ཞེ་ན། ཐོགས་པ་དང་བཅས་པའི་གཟུགས་མྱེད་པ་ཙམ་མ་གཏོགས་པར། ནམ་མཁའ་ཞེས་བྱ་བ་ཅི་ཡང་མྱེད་དོ། །ཐོགས་མ་དང་བཅས་པའི་དངོས་པོ་ཉིད་དེ་ནས་སོང་སྟེ། རང་གི་གོ་དེར་ཐོགས་པ་དང་བཅས་པ་ལ་གོ་འབྱེད་པར་ཟད་ཀྱི། ནམ་མཁས་ནི་མ་ཡིན་ཏེ། གཟུགས་ལྟར་ནམ་མཁའ་ཕྱོགས་དེ་ནས་སོང་བ་མྱེད་པས། དེ་གོ་འབྱེད་ཅེས་བྱར་མྱི་རུང་ངོ༌། །ཐོགས་པ་དང་བཅས་པའི་གཟུགས་ནི། རང་གི་ཕྱོགས་སུ་གཟུགས་གཞན་འབྱུང་བའི་བགེགས་བྱེད་ཀྱི། དམ་མཁའ་ནི་མ་ཡིན་ནོ། །དེ་ལྟ་བས་ན། གང་ན་ཡང་ཡོད་ན་གང་གི་གོ་མྱེད་པ། དེ་མྱེད་ན། དེ་ན་དེའི་གོ་ཡོད་པས། དེ་ཉིད་གནས་དེ་ནས་སོང་ནས་དེ་ལ་གོ་ཕྱེ་བ་ཡིན་གྱི། ནམ་མཁའ་ནི་མ་ཡིན་ནོ། །དེ་ལྟ་བས་ན། ནམ་མཁའ་ནི་ས་ལས་སྩོགས་པ་ལྟར་འབྱུང་བ་ཆེན་པོ་མ་ཡིན་ནོ། །འབྱུང་བ་ཆེན་པོ་བཞི་དག་རྒྱུར་བྱས་པ། ཞེས་བྱ་བ་ནི། འབྱུང་བ་ཆེན་པོ་བཞི་དག་གི་གཟུགས་དང༌། འབྱུང་བ་ཆེན་པོ་བཞི་དག་རྒྱུར་བྱས་པའི་གཟུགས་ཤེས་བྱ་བའི་སྒྲ་གཉི་གར་ཡང་སྦྱར་རོ། །སྐྱེད་པ་དང༌། རྟེན་པ་དང༌། གནས་པ་དང༌། རྟོན་པ་དང༌། འཕེལ་བར་བྱེད་པ་རྣམས་ཀྱི་རྒྱུའི་དངོས་པོ་རྣམས་ལྔས། འབྱུང་བ་རྣམས་ཀྱིས། འབྱུང་བ་ལས་གྱུརད་པ་བཟུང་ངོ༌། །རྒྱུར་བྱས་པའི་སྒྲ་ནི་རྒྱུའི་དོན་ཏེ། དཔེར་ན་ཤིང་རྒྱུར་བྱས་ནས་མྱེ་བྱུང་ངོ་ཞེས་   PT 94B_1V བྱས་ན། རྒྱུ་དེ་ལས་བྱུང་བར་ཤེས་པ་ལྟ་བུའོ། །དེ་ལ་སྐྱེད་པའི་རྒྱུ་ནི། དེ་དག་མྱེད་པར་དེ་མྱི་འབྱུང་བའི་ཕྱིར་རོ། །རྟེན་པའི་རྒྱུ་ནི་འབྱུང་བ་གྱུར་ན། དེ་ལ་རྟེན་པ་རྒྱུར་བྱས་པའི་གཟུགས་ཀྱང༌། རྗེས་སུ་འགྱུར་བའི་ཕྱིར་རོ། །གནས་པའི་རྒྱུ་ནི་འབྱུང་བ་རྣམས་རྒྱུན་འདྲ་བར་འབྱུང་བ་ན། འབྱུང་བ་ལས་གྱུར་ཡང་འདྲ་བའི་རྒྱུན་མྱི་འཆད་པའི་ཕྱིར་རོ། །རྟོན་པའི་རྒྱུ་ནི་དེའི་སྟོབས་ཀྱིས་རྒྱུན་མྱི་འཆད་པའི་ཕྱིར་རོ། །འཕེལ་བར་བྱེད་པའི་རྒྱུ་ནི། འབྱུང་བ་འཕེལ་ན་དེ་ལ་རྟེན་པ་རྒྱུར་བྱས་པའི་གཟུགས་ཀྱང་འཕེལ་བའི་ཕྱིར་རོ། །སའི་ཁམས་ཤེས་བྱ་བ་ལས་སྩོགས་པ་བཤད་པ་ལ། རང་གི་མཚན་ཉིད་དང༌། རྒྱུར་བྱས་པའི་གཟུགས་འཛིན་པའི་ཕྱིར། ས་ལས་སྩོགས་པ་ཉིད་ཁམས་སོ། །ས་ལས་སྩོགས་པ་སྨོས་པ་ན། མྱིག་གི་ཁམས་ལས་སྩོགས་པ་དང༌། ཕན་ཙུན་རྣམ་པར་དབྱེ་བའི་ཕྱིར་རོ། །ཁམས་སྨོས་པ་ནི་འཇིག་རྟེན་པའི་ས་ལས་སྩོགས་པ་ལས་བྱེ་བྲག་དུ་བྱ་བའི་ཕྱིར་རོ། །ས་ལས་སྩོགས་པ་ནི་འཇིག་རྟེན་དང༌། བསྟན་བཅོས་ལས་གྲགས་པའི་བྱེ་བྲག་གིས་རྣམ་པ་གཉིས་སུ་འགྱུར་ཏེ། དེ་ལ་འཇིག་རྟེན་པའི་ཁ་དོག་དང༌། དབྱིབས་ཀྱི་བདག་ཉིད་ཡིན་བས། ཀུན་ཏུ་ཐ་སྙད་འདོགས་པའི་ཕྱིར། ཁམས་མ་ཡིན་ནོ། །བསྟན་བཅོས་ལས་འབྱུང་བ་རྣམས་ལ་ནི། སྲ་བ་ལས་སྩོགས་པའི་ངོ་བོ་ཉིད་ཡོད་པའི་ཕྱིར། ཡང་དག་པར་ན་ཁམས་ཡིན་ནོ། །འབྱུང་བ་བཞིན་དུ་སའི་ཁམས་ལས་སྩོགས་པའི་རང་གི་ངོ་བོ་ཡང་མ་བསྟན་པར་མྱི་ཤེས་པས། ཡང་སའི་ཁམས་གང་ཞེ་ན། ཞེས་བྱ་བ་ལས་སྩོགས་པ་དྲིས་སོ། །སྲ་བ་ཉིད་དོ། ཞེས་བྱ་བ་ལ། ཉིད་ནི་སྲ་བ་ཁོ་ན་སྲ་བ་ཉིད་དེ། འདི་ལ་དོན་གཞན་ནི་མྱེད་དོ། །སྲ་བ་དང༌། མཁྲང་བ་དང༌། འཐས་པ་ནི་རྣམ་གྲངས་སུ་གཏོངས་པའོ། །ཆུའི་ཁམས་གང་ཞེ་ན། གཤེར་བ་ཉིད་དོ། ཞེས་བྱ་བ་ནི། འདུ་བར་བྱེད་པའི་བདག་ཉིད་ཡིན་པ་དང༌། རླན་བར་བྱེད་པས་གཤེར་བའོ། །མྱེའི་ཁམས་ནི། སྲེག་པར་བྱེད་པ་ཡིན་པས་ཚ་བའོ། །རླུང་གི་ཁམས་ནི་ཡང་ཞིང་གཡོ་བ་ཉིད་དོ། ཞེས་བྱ་བ་ལ། ཡང་བ་ཉིད་རླུང་གི་ཁམས་ཤེས་བརྗོད་ན་ནི། རྒྱུར་བྱས་པའི་གཟུགས་ལ་ཡང་འབྱུང་བ་ཉིད་ཐལ་བར་འགྱུར་རོ། །རླུང་གི་ཁམས་གཡོ་བའོ་ཞེས་བརྗོད་ན་ནི། དེའི་ལས་ཉིད་བསྟན་པར་འགྱུར་གྱི། རང་གི་ངོ་བོ་ནི་མ་ཡིན་ཏེ། དེའི་ཕྱིར་དེ་ཡང་བརྒྱུར་     PT 94B_2R འདི་ལ་བདག་པོ་བྱེད་ཅེས་བྱ་བའི་ཐ་ཚིག་གོ། །དེ་བས་ན་བདག་པོའི་དོན་ནི། དབང་པོའི་དོན་ཏོ། །ཇི་ལྟར་མྱིག་ལས་སྩོགས་པ་ཡུལ་ཅན་རྣམས་ཕན་ཚུན་ཡུལ་ཐ་དད་པས། མྱིག་གི་དབང་པོ་གང་ཞེ་ན། ཡུལ་ཁ་དོག་གཟུགས་དང་བའོ། །རྣ་བའི་དབང་པོ་གང་ཞེ་ན། ཡུལ་སྒྲ་གཟུགས་དང་བའོ། ཞེས་བྱ་བ་ལས་སྩོགས་པས་ཐ་དད་པར་བརྗོད་པ་དེ་བཞིན་དུ། གཟུགས་ལས་སྩོགས་པ་ཡུལ་རྣམས་ཀྱང༌། མྱིག་ལས་སྩོགས་པ་ཡུལ་ཅན་རྣམས་ཐ་དད་པས་ཐ་དད་པར་བརྗོད་དེ། མྱིག་ཉིད་ཀྱི་ཡུལ་གཟུགས་ཡིན་གྱི། རྣ་བ་ལས་སྩོགས་པའི་ནི་མ་ཡིན་ཏེ། དེ་དག་གི་ཡུལ་རྣམས་ནི། སྒྲ་ལས་སྩོགས་པར་རྣམ་པར་བཞག་པའི་ཕྱིར་རོ། །འདིར་ཡིད་ནི་སྐབས་མ་ཡིན་བའི་ཕྱིར། བསྒྲུབ་པ་ཡང་མྱེད། དགག་པ་ཡང་མྱེད་དོ། །དེ་ལྟར་ན་གཟུགས་ལས་སྩོགས་པ་ཕན་ཚུན་ཐ་དད་པར་བརྗོད་པ་ཡིན་ནོ། །མྱིག་གི་ཡུལ་ནི་གཟུགས་ཉིད་ཡིན་གྱི། གཟུགས་མ་ཡིན་པ་ནི་མ་ཡིན་ཏེ། དེ་ལྟར་ན་མྱིག་གི་དབང་པོའི་ཡུལ་སྔོན་པོ་དང༌། སེར་པོ་ལས་སྩོགས་པ་ཕན་ཚུལ་མྱི་འདྲ་བ་རྣམས་ཀྱང༌། གཟུགས་སུ་ཐ་དད་པ་མྱེད་པར་བསྟན་པ་ཡིན་ནོ། །གལ་ཏེ་གཟུགས་མྱིག་གི་ཡུལ་དུ་བྱེ་བྲག་དུ་བྱས་པ་ཉིད་ཡིན་ན། ཁ་དོག་དང༌། དབྱིབས་དང༌། རྣམ་པར་རིག་བྱེད་དོ་ཞེས་བྱ་བ་ཅིའི་ཕྱིར་སྨོས་ཤེ་ན། གཟུགས་རབ་དུ་དབྱེ་བ་བསྟན་པའི་ཕྱིར་ཏེ། གཟུགས་རབ་དུ་དབྱེ་བ་ལ་ཐེ་ཙོམ་ཟ་བ་དང༌། ནོར་པ་དང༌། མྱི་རྟོགས་པ་རྣམས་ལ། རབ་དུ་དབྱེ་བ་བསྟན་ན། ཐེ་ཙོམ་ཟ་བ་དང༌། ནོར་པ་དང༌། མྱི་རྟོགས་པ་སེལ་པར་འགྱུར་རོ། །ཁ་དོག་ནི་རྣམ་པ་བཞི་སྟེ། སྔོན་པོ་དང༌། སེར་པོ་དང༌། དམར་པོ་དང༌། དཀར་པོའོ། །སྤྲིན་དང༌། དུ་བ་དང༌། རྡུལ་དང༌། ཁུག་རྣ་དང༌། གྲིབ་མ་དང༌། ཉི་མ་དང༌། སྣང་བ་དང༌། མུན་པ་དང༌། བླ་གབ་མྱེད་པ་དང༌། ནམ་མཁའ་ཞེས་བྱ་བ་འདི་རྣམས་འདིར་ཅིའི་ཕྱིར་མ་སྨོས་ཤེ་ན། ཁ་དོག་དང༌། དབྱིབས་བཞིན་དུ། གཟུགས་ཀྱི་བྱེ་བྲག་དུ་འདིར་མ་སྨོས་ཏེ། སྤྲིན་ལས་སྩོགས་པ་ནི། ཡུལ་ཡོངས་སུ་ཆད་པ་དང༌། ཡུལ་ཡོངས་སུ་མ་ཆད་པའོ། །དེ་ལ་གང་དག་ཡུལ་ཡོངས་སུ་ཆད་པ་དེ་དག་ནི། དབྱིབས་ཀྱི་ནང་དུ་འདུས་པ་ཉིད་དོ། །གང་དག་ཡུལ་ཡོངས་སུ་མ་ཆད་པ་དེ་དག་པ། ཁ་དོག་གི་བྱེ་བྲག   PT 94B_2V ཉིད་ཡིན་བས། ཁ་དོག་དང༌། དབྱིབས་གཉིས་ལས་ཐ་དད་པར་རྣམ་པར་གཞག་མྱི་ནུས་ཏེ། དེའི་ཕྱིར་འདིར་ལོག་ཤིག་ཏུ་མ་སྨོས་སོ། །དེ་ལ་བླ་གབ་མེད་པ་ནི་དེ་ལས་གཞན་བ་ཐོགས་པར་བྱེད་པའི་རེག་བྱ་དང་བྲལ་བའི་ཕྱོགས་གང་ཡིན་བའོ། །ནམ་མཁའ་ནི་སྟེང་ན་སྔོན་པོར་སྣང་བ་གང་ཡིན་བའོ། །དབྱིབས་ནི་རིང་པོ་དང༌། ཐུང་ངུ་དང༌། ལྷམ་བ་དང༌། ཟླུམ་པོ་དང༌། མཐོ་བ་དང༌། དམའ་བ་དང༌། ཕྱ་ལེ་བ་དང༌། ཕྱ་ལེ་མ་ཡིན་བའོ། །དབྱིབས་ཤིས་བྱ་བ་འདི་ཅི་ཞིག། རིང་པོ་ཞེས་བྱ་བ་ལས་སྩོགས་པ་མ་སྨྲས་སམ། དེ་ཉིད་མྱི་ཤེས་སོ་ཞེ་ན། གང་ལ་རིང་པོ་ལས་སྩོགས་པའི་བློ་འབྱུང་བ་དེ་རིང་པོ་ལས་སྩོགས་པ་འདི་དབྱིབས་སོ། །དེ་ལྟ་ན་འོ་ན་ནི་ཁ་དོག་ལས་སྩོགས་པ་ལས་གུད་ན་དབྱིབས་མྱེད་པར་འགྱུར་རོ། དེ་ཅིའི་ཕྱིར་ཞེ་ན། འདི་ལྟར་ཁ་དོག་ལས་སྩོགས་པ་འདུས་པ་མང་པོའི་ཕྱོགས་གཅིག་ན། གནས་པ་ལ་རིང་པོའི་བློ་འབྱུང༌། ཆུང་དུ་ལ་ནི་ཐུང་ངུའི་བློ་འབྱུང༌། ཕྱོགས་བཞིར་མཉམ་བ་ལ་ནི། ལྷམ་བའི་བློ་འབྱུང༌། ཀུན་ནས་མཉམ་བ་ལ་ནི། ཟླུམ་པོའི་བློ་འབྱུང༌། དབུས་སུ་ཕལ་ཆེ་བ་ལ་ནི། མཐོ་བའི་བློ་འབྱུང༌། ཉུང་བ་ལ་ནི་དམའ་ནའི་བློ་འབྱུང༌། ཕྱོགས་གཅིག་གི་ངོས་ལ་ནི་ཕྱ་ལེ་བའི་བློ་འབྱུང༌། ཕྱོགས་ཐ་དད་པའི་ངོས་ལ་ནི་ཕྱ་ལེ་མ་ཡིན་བའི་བློ་འབྱུང་བའི་ཕྱིར་རོ། །ཁ་དོག་ལས་སྩོགས་པ་འདུས་པ་པལ་རིང་པོ་ལས་སྩོགས་པའི་བློ་འབྱུང་བར་ཟད་ཀྱི། དབྱིབས་དོན་གཞན་དུ་གྱུར་པ་མྱེད་པར་དེ་ཅི་ལྟར་ཤེས་ཤེ་ན། རེག་པའི་སྒོ་ནས་ཀྱང་རིང་པོ་ལས་སྩོགས་པའི་བློ་འབྱུང་བའི་ཕྱིར་རོ། །དབང་པོ་གཞན་གྱི་ཡུལ་ལ། དབང་པོ་གཞན་གྱི་སྒོ་ནས་བློ་འབྱུང་དུ་མྱི་རུང་སྟེ། དབང་པོ་དུ་མ་དོན་མྱེད་པར་ཐལ་བར་འགྱུར་རོ། །དེ་ནི་དབང་པོའི་ཤེས་པ་མ་ཡིན་གྱི། རྗེས་སུ་དཔོག་པའི་ཤེས་པ་སྟེ། དྲི་ལས་མེ་ཏོག་གི་ཁ་དོག་ཤེས་པ་བཞིན་ནོ། །དྲི་མེ་ཏོག་གི་ཁ་དོག་ལ་ངེས་པ་ལྟར། རིག་པ་ནི་དབྱིབས་ལ་དེ་ལྟ་མ་ཡིན་ཏེ། བཞག་པ་འདི་ནི་འཐུན་ (མཐུན་)བ་མ་ཡིན་ནོ། །དེ་ལྟ་བས་ན་དབང་པོ་གཉིས་ཀྱི་སྒོ་ནས། ཟླུམ་པ་ལས་སྩོགས་པ་བཞིན་དུ། རིང་པོ་ལས་སྩོགས་པའི་དབྱིངས་ལ་ཤེས་པ་འཇུག་གི། དེ་ཁ་དོག་ལས་སྩོགས་པ་ལས་དོན་གཞན་མ་ཡིན་ནོ། །རྡུལ་ཕྲ་རབ་རྣམས་ནི་ཆ་ཤས་མྱེད་པའི་ཕྱིར། རིང་པོ་ལས་སྩོགས་པའི་ངོ་བོར་ནི། ཕན་ཚུན་ཐ་དད་པར་ཡང་མྱི་རིགས་སོ། །དེ་ལྟ་བས་ན། སྔོན་པོ་ལས་སྩོགས་པའི་རྡུལ་   PT 94B_3B ཞེས་བྱ་བ་ལ་ལྷ་དེ་དག་ནི་འབྲས་བུ་ཆེ་བ་ཞེས་བྱ་བ་རྣམས་ཏེ་བསམ་གཏན་བཞི་པའི་གནས་གཞན་གསུམ་པའོ། །དེ་དག་གི་གོང་ན་ཁང་ཁྱིམ་ལྟ་བུར་འདུ་ཤེས་མྱེད་པའི་སེམས་ཅན་ལྷ་རྣམས་ཀྱི་གནས་ཡོད་པ་དེར་སྐྱེས་པའི་འདུ་ཤེས་མྱེད་པའི་སྙོམས་པར་འཇུག་པའི་(སེམས་དང་སེམས་ལས་བྱུང)ལས་བྱུང་བའི་ཆོས་བརྟན་བ་མ་ཡིན་བ་རྣམས་གང་འགོག་པའོ་ཞེས་བྱ་བ་ནི་འདིའི་རང་བཞིན་ངེས་པར་གཟུང་བ་སྟེ། དེར་སྐྱེས་པའི་སེམས་དང་སེམས་ལས་བྱུང་བ་བརྟན་པ་མ་ཡིན་བ་རྣམས་རང་གི་གནས་ལ་རང་གི་རིགས་ཀྱི་སེམས་དང་སེམས་འབྱུང་བའི་ས་བོན་ལ་གནོད་པ་བྱེད་པ་ན།་ནས་རང་གི་གནས་ལ་ས་བོན་ཉམས་པར་བྱས་པའི་ཕྱིར་སེམས་གཞན་དང་སྦྱོར་མྱི་ནུས་སོ། །དེའི་ཕྱིར་སེམས་དང་སེམས་ལས་བྱུང་བ་བརྟན་པ་མ་ཡིན་བ་རྣམས་དེའི་ཚེ་ག ་ས་བོན་ཉམས་པར་གྱུརད་པའི་ཉིད་ལ་བྱ་སྟེ། འདིས་འགོག་པར་མྱེད་པས་འགོག་པའོ། །སྲོག་གི་དབང་པོ་གང་ཞེ་ན། རིགས་མཐུན་བ་རྣམས་སུ་སྔོན་གྱི་ལས་ཀྱིས་འཕངས་པས་གང་འདུ་བྱེད་རྣམས་ཀྱི་ངེས་པའོ། །ཞེས་བྱ་བ་ནི། སྲོག་གི་དབང་པོ་ཞེས་བྱའོ། །རིས་ནི་སེམས་ཅན་གྱི་ཚོགས་སོ། །སྐལ་བ་མཚུངས་པ་ནི་འཐུན་ (མཐུན་)བ་སྟེ། འདྲ་ཞེས་བྱ་བའི་ཐ་ཚིག་གོ །རིས་འཐུན་བས་རིས་འཐུན་བ་སྟེ། འགྲོ་བ་ཐ་དད་པ་དང༌། ་དད་པར་གྱུར་ན་བ་དེ་དེ་ཡང་སྔུན་བསྩགས་པའི་དགེ་བ་དང༌། མྱི་དགེ་བ་དང༌། མྱི་གཡོ་བའི་ལས་ཀྱིས་འཕངས་པ་ནི་ལས་ཀྱིས་བསྐྱེད་པའོ། །གང་གནས་པའི་དུས་ངེས་པ་ཐ་དད་པ་མ་ཡིན་བའི་རི་བསྡུས་པའི་འདུ་བྱེད་རྣམས་ཀྱི་འཇུག་   PT94B_3R ཚོར་བས་ཡོངས་སུ་སྐྱོ་ནས། དེ་མྱེད་པའི་ཕྱིར། འགོག་པའི་སྙོམས་པར་འཇུག་པ་ལ་ཞི་བར་གནས་པའི་འདུ་ཤེས་སུ་འགྱུར་རོ། །གནས་སོ་སྙམ་བའི་འདུ་ཤེས་ནས་འདུ་ཤེས་སོ། །འདིས་གནས་གནས་པ་སྟེ། དུས་གཞན་དུ་སྡོད་ཅེས་བྱ་བ་གནས་པར་བྱའོ། །སྙམ་བའི་འདུ་ཤེས་འདིས་མངོན་བར་འདུས་བྱས་པའི་ཡིད་ལ་བྱེད་པ་ནི། གནས་པའི་འདུ་ཤེས་སྔོན་དུ་བཏང་བ་ཡིད་ལ་བྱེད་པ་ཞེས་བྱའོ། །སྲིད་པའི་རྩེ་མོ་པ་དེ་ནི་ཕྲ་བའི་ཕྲ་བ་སྟེ་པའི་ག་པཱཻ་མངོ་རྣམས་ཀྱི་འཇུག་པའི་རྣམ་པར་ཤེས་པ་དྲུག་དང༌། བཞི་དང༌། གཅིགི་འདོད་པ་དང༌། གཟུགས་དང༌། གཟུགས་མྱེད་པའི་ཁམས་རྣམས་སུ་གོ་རིམས་བཞིན་ནོ། །བརྟན་བ་རྣམས་ག་ཅེས་བྱ་བ་ལ་བརྟན་འནི། རྣམ་པར་ཏེ། ཉོན་མོངས་པ་ཅན་གྱི་ཡིད་ནི་འགོག་པའི་སྙོམས་པར་འཇུག་པ་དང༌། མྱི་སློབ་པའི་དུས་མ་གཏོགས་པར་ཟག་པ་དང་བཅས་པའི་སྤྱོད་པ་ཐམས་ཅད་ན། གནས་པའི་ཚུལ་ཅན་ཡིན་གང་ཡིན་བའོ། །ཞེས་བྱ་བ་ནི་ཁ་འཇུག་པའི་རྣམ་པར་ཤེས་པ་རྣམས་དང༌། ཉོན་མོངས་པ་ཅན་གྱི་ཡིད་ཀྱི་རྣམ་པར་ཤེས་པའི་ས་བོན་ལ་གནོད་པ་གང་ཡིན་པ་སྟེ། འདིས་འཇུག་པའི་རྣམ་པར་ཤེས་པ་དང༌། ཉོན་མོངས་པ་ཅན་གྱི་ཡིད་དུས་གཞན་མྱི་འབྱུང་བར་འགོག་པས་འགོག་པ་ཞེས་བྱའོ། །་ཤེས་པ་ལ་ས་བོན་ཉམས་པར་བྱས་པའི་དུས་ལ་འགོག་པའི་སྙོམས་པར་འཇུག་པ་གདགས་སོ། །འདུ་ཤེས་མྱེད་པ་གང་ཞེ་ན། འདུ་ཤེས་མྱེད་པའི་སྙོམས་པར་འཇུག་པའི་འབྲས་བུ་སྟེ། འདུ་ཤེས་མྱེད་པའི་སེམས་ཅན་ལྷ་རྣམས་ཀྱི་ནང་དུ་སྐྱེས་པའི་སེམས་དང་   PT 94B_4R ་འཐུན་(མཐུན)བ་དེར་ལོ་བརྒྱའ་འམ། ལོ་སྟོང་ངམ། དུས་ཅི་སྲིད་དུ་གནས་པར་འགྱུར་བ་དེ་གནས་པའི་དུས་ངེས་པའོ། །དེ་ལྟར་ན་གནས་པའི་དུས་ངེས་པའི་རང་བཞིན་ལ་ཚེ་ཞེས་བསྟན་པ་ཡིན་ནོ། །དེའི་གནས་ནི་སྔོན་བསྩགས་པའི་ལས་ཀྱིས་འཕངས་པས་བརྣམས་སོ། །རིས་འཐུན་བ་གང་ཞེ་ན། གང་སེམས་ཅན་རྣམས་ཀྱི་ལུས་འདྲ་བའོ། །ཞེས་བྱ་བ་ལ་སེམས་ཅན་ནི། ལྷ་དང་མྱི་ལ་སྩོགས་པ་འགྲོ་བ་ལྔར་གཏོགས་པ་རྣམས་སོ། །དེ་དག་གི་བདག་གི་དངོས་པོར་གང་ལ་འཛིན་བ་དེ་སེམས་ཅན་རྣམས་འདྲ་བ་ཞེས་བྱ་བ་ནི་མཚུངས་པའོ། །དེ་ནི་འདི་སྐད་འགྲོ་བ་དང༌། གནས་དང་ལུས་ལ་སྩོགས་པ་ཐ་དད་པས་ཐ་དད་པའི་སེམས་ཅན་རྣམས་ཀྱི་འགྲོ་བ་དང༌། གནས་དང་ལུས་ཐ་དད་པའི་གཞི་སེམས་ཅན་རྣམས་ཀྱི་ལུས་སྐྱེ་བ་གང་ཞེ་ན། རིས་འཐུན་བར་གང་འདུ་བྱེད་རྣམས་མ་བྱུང་བ་ལས་བྱུང་བའོ། །ཞེས་བྱ་བ་ལ་རིས་འཐུན་བ་སྨོས་པ་ནི། འདུ་བྱེད་ཙམ་གྱི་འབྱུང་བ་ལ་སྐྱེ་བ་ཞེས་མྱི་བྱའི། རིས་འཐུན་བར་གྱུརད་པའི་འདུ་བྱེད་གང་ཡིན་བ་དེ་དག་ཉིད་མ་བྱུང་བ་ལས་གང་དག་དངོས་པོ་སྐྱེས་པ་མྱེད་པ་དང༌། ཞིག་པ་མྱེད་པ་རྣམས་ཀྱི་སྐྱེ་བ་དོན་གཞན་དུ་གྱུརད་པ་དང༌། བྱེད་པ་ལས་དུས་རྣམ་པར་གཞག་པར་འཛིན་པ་རྣམས་ཀྱི། འདོད་པ་དེ་བསྩལ་བའི་ཕྱིར། མ་བྱུང་བ་ལས་བྱུང་བ་ཞེས་བྱ་བ་སྨོས་ཏེ། འདུ་བྱེད་རྣམས་ཀྱི་རང་བཞིན་བྱེད་པ་ལས་དུས་རྣམ་པར་གཞག་པ་ཡིན་ནོ། །རྒྱུ་བ་གང་ཞེ་ན། དེ་ལྟར་དེ་དག་གི་རྒྱུན་གཞན་དུ་འགྱུར་བའི། ཞེས་བྱ་བ་ལ། དེ་ལྟར་དེ་དག་གི་ཞེས་བྱ་བ་ནི། རིས་འཐུན་བར་གྱུར་པའི་འདུ་བྱེད་རྣམས་ཀྱིའོ། །རྒྱུན་གཞན་དུ་འགྱུར་བའོ་ཞེས་བ་   PT 94B_4V ་འབྲས་བུའི་དངོས་པོར་གནས་པའི་འདུ་བྱེད་རྒྱུན་མྱི་འཆད་པར་འབྱུང་བ་ལ་རྒྱུན་ཅེས་བྱའོ། །དེའི་གཞན་དང༌། གཞན་དུ་འགྱུར་བའི་དངོས་པོ་ནི་གཞན་དུ་འགྱུར་བ་སྟེ། འདི་ལྟར་ནུར་ནུར་པོའི་དུས་ལས། མེར་མེར་པོར་གྱུརད་པའི་དུས་དང༌། དེ་བཞིན་དུ་དར་ལ་བབ་པའི་རྣམས་ལ་ཡང༌། སྔ་མ་ལས་ཕྱི་མར་གྱུརད་པའི་སྐད་ཅིག་རེ་རེ་ལ་གཞན་དུ་འགྱུར་བ་ཞེས་བརྗོད་དོ། །དེ་ལྟར་རྒྱུན་གཞན་དུ་འགྱུར་བ་ལ་རྒ་བ་གདགས་ཏེ། སྐད་ཅིག་གཅིག་ལ་ཡང་མ་ཡིན་ལ། དོན་གཞན་དུ་འགྱུར་བ་ཡང་མྱེད་དོ། །གནས་པ་གང་ཞེ་ན། དེ་ལྟར་དེ་དག་གི་རྒྱུན་ཤི་བ་ལ་ཐུག་གི་བར་དུ་འདུ་བྱེད་རྣམས་ཀྱི་རྒྱུན་རྒྱུད་ཆགས་པ་ལ་གནས་པ་གདགས་ཏེ། སྐད་ཅིག་གཅིག་ལ་ཡང་མྱི་བྱ་ཞིང༌། དོན་གཞན་དུ་གྱུརད་པ་ཡང་མྱེད་པར་བསྟན་པ་ཡིན་ནོ། །མྱི་རྟག་པ་ཉིད་གང་ཞེ་ན། དེ་ལྟར་དེ་དག་གི་རྒྱུན་ཆད་པའོ། །་ཀྱི་རྒྱུན་ཆད་པ་ལ་མྱི་རྟག་པ་གདགས་ཏེ། སྐད་ཅིག་རེ་རེ་ལ་ཡང་མ་ཡིན་ཞིང་དོན་གཞན་དུ་གྱུརད་པ་ཡང་མྱེད་པར་བསྟནད་པ་ཡིན་ནོ། །རྒྱུན་ཆད་པ་ནི་འདིར་འཆི་བ་ལ་བྱ་བར་རིག་པར་བྱའོ། །ཕྱི་རོལ་གྱི་གཟུགས་ལ་ཡང་སྐྱེ་བ་དང༌། ་བྱེད་ཀྱི་རྒྱུན་ལ་སྐྱེ་བ་ལས་སྩོགས་པ་བཤད་ཀྱི། ཕྱི་རོལ་གྱི་གཟུགས་ཀྱི་ནི་མ་ཡིན་ཞེ་ན། བཅོམ་ལྡན་འདས་ཀྱིས་འདུས་བྱས་ཀྱི་མཚན་ཉིད་སྐྱེ་བ་དང༌། རྒ་བ་དང༌། གནས་པ་དང༌། མྱི་རྟག་པ་ཉིད་གང་དག་བཤད་པ་དེ་དག་ནི་སེམས་ཅན་དུ་བརྗོད་པ་གཉི་ག་ལ་ཡང་སྐྱེ་བ་ལས་སྩོགས་པ་ཡོད་པར་མཚུངས་ན། ཟིན་པའི་འདུ་བྱེད་ཉིད་ཀྱི་དབང་དུ་མཛད་དེ། བཅོམ་ལྡན་འདས་ཀྱིས་འདུས་བྱས་ཀྱི་མཚན་ཉིད་བཤད་པ་ཅིའི་ཕྱིར་ཞེ་ན། ཕྱི་རོལ་གྱི་གཟུགས་ནི། འཇིག་པ་དང༌། ཆགས་པས། རབ་   PT 94B_5R ་ཉིད་དུ་མྱི་འཐད་པའི་ཕྱིར་རོ། །དེའི་ཕྱིར་དམ་བཅས་པ་ལས་རྗེས་སུ་དཔག་པས་གནོད་པ་ཡང་ཡིན་ནོ། །སུམ་ཅུ་རྩ་གསུམ་པའི་གྲོང་ཁྱེར་ལ་སྩོགས་པ་ཤིན་དུ་ལྐོག་དུ་གྱུརད་པ་གང་དག་ཡིན་པ་དེ་དག་ཀྱང་འཇིག་རྟེནན་མཐའ་དག་གི་མྱིག་གཅིག་དུ་གྱུརད་པ། སྐྱོབ་པ་བདག་ཉིད་ཀྱིས་ཡེ་ཤེས་ཀྱི་སྤྱན་སྒྲིབ་པ་མྱི་མངའ་བས་མངོན་སུམ་དུ་གཟིགས་ཏེ་གཞན་དག་ལ་ཡང་བསྟན་པའི་ཕྱིར་ཡོད་པར་ཡིད་ཆེས་པའི་ལུང་གི་སྒོ་ནས་ཡང་དག་པར་གྲུབ་པས་ལུང་དང་འགལ་བ་ཡང་ཡིན་ཏེ། ནམ་མཁའི་མེ་ཏོག་ལ་སྩོགས་པ་མྱེད་པ་དག་ལ་ནི་དེ་ལྟར་གཟིགས་པ་དང་བསྟན་པར་འཐད་པ་མ་ཡིན་ནོ། །བཅོམ་ལྡན་འདས་ཀྱིས་ཕྱི་དང་ནང་གི་དངོས་པོ་རྣམས་ཀྱི་རྟེན་ཅིང་འབྲེལ་པར་འབྱུང་བ་རྣམ་པ་དུ་མར་བསྟན་པ་གང་ཡིན་པ་དེ་ཡང་འདི་དག་ངོ་བོ་ཉིད་མྱེད་ན་ཅི་ལྟར་རུང་སྟེ། ནམ་མཁའི་མེ་ཏོག་ལས་སྩོགས་པ་ཤིན་དུ་མྱེད་པ་རྣམས་ནི་བརྟེན་ནས་སྐྱེ་བར་འགྱུར་བ་མ་ཡིན་ནོ། །ལས་དགེ་བ་དང་མྱི་དགེ་བའི་འབྲས་བུ་ཉིད་ཀྱིས་ལྷ་དང་དམྱལ་བ་ལ་སྩོགས་པའི་འགྲོ་བར་གྱུར་པ་གང་དག་རང་བྱུང་ཉིད་ཀྱིས་ཡང་དག་པར་བསྟན་པ་དེ་དག་དང་ཡང་ཅི་ལྟར་འགལ་བར་མྱི་འགྱུར་ཏེ། རུ་སྦལ་གྱི་སྤུ་ལས་སྩོགས་པ་ཤིན་དུ་མྱེད་པ་རྣམས་ལས་གོས་བྱ་བར་བསྟན་པ་ནི་རིགས་པ་མ་ཡིན་ནོ། །དེའི་ཕྱིར་ལས་ཀྱི་འབྲས་བུ་ཡིད་དུ་འོང་བ་དང་ཡིད་དུ་མྱི་འོང་བ་ལ་སྐུར་པ་བཏབ་པས་ཀུན་ནས་ཉོན་མོངས་པའི་ཕྱོགས་ལ་སྐུར་པ་བཏབ་པར་འགྱུར་རོ། །མདོ་ལས་སྩོགས་པ་ལས་འཕགས་པའ་རྣམས་ཀྱིས་འཕགས་པའི་ལམ་བསྒོམས་པའི་སྟོབས་ཀྱིས། གོང་ནས་གོང་དུ་འཇིག་རྟེན་ལས་འདས་པའི་འབྲས་བུ་རྟོགས་པར་གཞག་པ་གང་ཡིན་པ་དེར་ཡང་མྱི་འགྱུར་ཏེ། རྟོགས་པར་བྱ་བ་དང་རྟོགས་པ་དང༌། རྟོགས་པར་བྱེད་པ་རྣམས་མྱེད་པའི་ཕྱིར་རོ། །རི་བོང་གི་རྭ་ལས་བྱས་པའི་ཐེམ་སྐས་ཀྱི་ལམ་ལ་མོ་ཤམ་གྱི་བུའི་རྐང་པ་བཞག་ནས་རྟའི་རྭ་ལས་བྱས་པའི་ཀ་བའི་ཚོགས་བཙུགས་པའི་ཁང་བཟངས་རྒྱ་ཆེ་ཞིང་རབ་དུ་མཐོ་བའི་སྟེང་དུ་འཛེག་པ་ནི་མྱེད་དེ། དེ་ཕྱིར་རྣམ་པར་བྱང་བའི་ཕྱོགས་ལ་སྐུར་པ་བཏབ་པའི་ཉེས་པར་འགྱུར་རོ། །དེ་ལྟར་ཁྱེད་ཀྱིས་ཕྱོགས་གཉིས་ག་ལ་སྐུར་བ་བཏབ་ན་བདེན་པ་བཞི་བཀག་པ་ཡིན་ནོ། །ས་བོན་དང་མྱུ་གུ་ལས་      PT 94B_5V སྩོགས་པ་བསྐྱེད་པར་བྱ་བ་དང་སྐྱེད་པར་བྱེད་པའི་དངོས་པོའི་ངོ་བོ་ཉིད་ཡིན་པར་གནག་རྫིའི་ཆུང་མ་ཡན་ཅད་ལ་གྲགས་པས་དམ་བཅས་པ་ལ་གྲགས་པས་གནོད་པ་ཡང་ཡིན་ནོ། །གཏན་ཚིགས་སྦྱོར་བར་འདོད་པས་གཞན་དག་ངེས་པ་བསྐྱེད་པར་འདོད་པ་ཉིད་ཀྱིས་དེ་ལས་ཁས་བླངས་པའི་ཕྱིར་རང་གི་ཚིག་དང་འགལ་བ་ཡང་ཡིན་ནོ། །གང་ཡང་བཅོམ་ལྡན་འདས་ཉིད་ཀྱིས་མངོན་སུམ་ལས་སྩོགས་པའི་ཚད་མའི་སྒོ་ནས་དངོས་པོ་རྣམས་ཡོད་པ་ཉིད་དུ་བསྟན་པ་དེ་ལ་ཡང་གནོད་པར་འགྱུར་ཏེ། འདི་ལྟར་མྱིག་གི་རྣམ་པར་ཤེས་པ་དང་ལྡན་བས་སྔོན་པོ་ཤེས་ཀྱི། སྔོན་པོའོ་སྙམ་དུ་ནི་མ་ཡིན་ནོ་ཞེས་བྱ་བ་ལས་སྩོགས་པས་སྔོན་པོ་ལས་སྩོགས་པའི་དངོས་པོ་རྣམས་མངོན་སུ་གྱི་ཚད་མ་རྟོག་པ་དང༌། ནོར་པ་དང་བྲལ་བའི་མཚན་ཉིད་ཀྱིས་རྟོགས་པ་ཡིན་ནོ་ཞེས་རབ་དུ་བསྟན་ཏོ། །ནམ་མཁའི་ཨུ་དཔལ་ལ་ཡོད་པའི་སྔོན་པོ་ལས་སྩོགས་པ་ནི་མྱིག་གི་སེམས་ཀྱིས་ཉམས་སུ་མྱོང་བ་མྱེད་དོ། །གང་ཅུང་ཟད་སྐྱེ་བའི་ཆོས་ཅན་ཡིན་པ་དེ་ཐམས་ཅད་ནི་འགོག་པའི་ཆོས་ཅན་ནོ་ཞེས་བྱ་བ་འདིས་གཏན་ཚིགས་ལ་བསྒྲུབ་པར་བྱ་བས་ཁྱབ་པ་ཉེ་བར་སྟོན་པ་མཛད་པས་དངོས་པོ་རྣམས་རྗེས་སུ་དཔག་པའི་ཚད་མས་རབ་དུ་གྲུབ་པའི་སྐད་ཅིག་མར་གནས་པའི་ཆོས་ཅན་ཡིན་ནོ་ཞེས་གསལ་རབ་དུ་བསྟན་པ་ཡིན་ནོ། །དེ་བསྟན་པའི་ཕྱིར་དེ་དག་ངོ་བོ་ཉིད་དང་བཅས་པ་ཉིད་དུ་ཡང་བརྗོད་པ་ཡིན་ཏེ། ནམ་མཁའི་པད་མ་ལ་སྩོགས་པ་ཤིན་དུ་མྱེད་པ་རྣམས་ལ་ནི་སྐྱེ་བ་དང་འཇིག་པའི་ཆོས་མྱི་འཐད་པའི་ཕྱིར་རོ། །དུ་བ་ལས་ནི་མྱེར་ཤེས་ཏེ། ཆུ་སྐྱར་ལས་ནི་ཆུ་ཡིན་ནོ། །ཞེས་མྱེ་ལས་སྩོགས་པའི་དངོས་པོ་འབྲས་བུའི་གཏན་ཚིགས་ལས་ཡང་དག་པར་བྱུང་བའི་ངེས་པས་ངེས་པར་བཟུང་བའི་ངོ་བོ་ཉིད་ཡིན་ནོ་ཞེས་གསལ་བ་ཁོ་ནར་རབ་དུ་བསྟན་ཏེ། ཆུ་སྐྱར་ལས་སྩོགས་པའི་རྟགས་མཐོང་བས་སྨྱིག་རྒྱུའི་ཆུ་ལ་སྩོགས་པ་མྱེད་པ་རྗེས་སུ་དཔག་པར་འཐད་པ་ནི་མ་ཡིན་ནོ། །ཆོས་ཐམས་ཅད་སྐྱེ་བ་མྱེད་པར་སྨྲ་བ་ལ། ཆོས་མངོན་པ་ལ་སྩོགས་པ་ལས་རྒྱུ་དྲུག་དང་རྐྱེན་བཞི་བཤད་པ་གང་ཡིན་པ་དེ་དག་ཀྱང་ཅི་ལྟར་རུང་སྟེ་བསྐྱེད་པར་བྱ་བ་འགའ་ཡང་མྱེད་ན། དེ་དག་གི་རྒྱུ་ལས་སྩོགས་པ་མྱི་འཐད་པའི་ཕྱིར་རོ། མདོ་ལས་ཕུང་པོ་དང་ཁམས་དང་སྐྱེ་མཆེད་དག་གིས་ཆོས་མཐའ་དག་ཡང་དག་པར་བསྡུས་པར་བརྗོད་ལ། ཕུང་པོ་ལ་སྩོགས་པ་དེ་དག་ཐམས་ཅད་ཀྱང་   PT 94B_6R གསུངས་སོ། །དེ་བཞིན་དུ་འཕགས་པ་དགོངས་པ་ངེས་པར་འགྲེལ་པ་དང༌། ལང་ཀར་གཤེགས་པ་དང་སྟུག་པོ་བཀོད་པ་ལས་སྩོགས་པ་ལས་ཆོས་ཐམས་ཅད་སེམས་ཙམ་གྱི་ལུས་ཉིད་དུ་བསྟན་པའི་ཕྱིར། སེམས་ཁོ་ན་དོན་དམ་པར་ཡོད་ཀྱི། གཞན་ནི་མ་ཡིན་ནོ་ཞེས་བསྟན་པར་འགྱུར་རོ། །དེའི་ཕྱིར་ཆོས་ཐམས་ཅད་ངོ་བོ་ཉིད་མྱེད་པ་ཉིད་འགྲུབ་པར་མྱི་འགྱུར་རོ། །འཕགས་པ་དཀོན་མཆོག་བརྩེགས་པ་ལས་ཀྱང་འོད་སྲུང་རྟག་ཅེས་བྱ་བ་འདི་ནི་མཐའ་གཅིག་གོ། །འོད་སྲུང་མྱི་རྟག་ཅེས་བྱ་བ་འདི་མཐའ་གཉིས་པའོ། །འོད་སྲུང་དེ་བཞིན་དུ་ཡོད་ཅེས་བྱ་བ་འདི་ནི་མཐའ་གཅིག་གོ། །འོད་སྲུང་མྱེད་ཅེས་བྱ་བ་འདི་ནི་མཐའ་གཉིས་པའོ། །མཐའ་འདི་གཉིས་ཀྱི་དབུས་གང་ཡིན་པ་ནི་བསྟན་དུ་མྱེད་པ་མྱི་གནས་པ་སྣང་བ་མྱེད་པ། རྣམ་པར་རིག་པ་མྱེད་པ་གནས་མྱེད་པ་སྟེ། འདི་ནི་ཆོས་ཐམས་ཅད་ཀྱི་དབུ་མའི་ལམ་ལ་ཡང་དག་པར་སོ་སོར་རྟོག་པ་ཞེས་གསུངས་ཏེ། འདིས་ནི་རྣམ་པར་ཤེས་པ་དོན་དམ་པར་ཡོད་པ་བསྟན་དུ་མྱེད་པ་ལས་སྩོགས་པའི་ཡོན་ཏན་དང་ལྡན་པའི་རྟག་པ་དང་ཆད་པའི་མཐའ་གཉིས་དང་བྲལ་བའ། ཡོད་དོ་ཞེས་བསྟན་པ་ཡིན་ནོ། །དེ་ཉིད་ཀྱི་དབང་དུ་མཛད་ནས། འཕགས་པ་དཀོན་མཆོག་སྤྲིན་ལས་ཀྱང༌། རིགས་ཀྱི་བུ་གལ་ཏེ་དོན་དམ་པ་ཞིག་ཡོད་པར་མ་གྱུར་ན་ནི་ཚངས་པར་སྤྱོད་པ་དོན་མྱེད་པར་འགྱུར་རོ། །ཞེས་གསུངས་སོ། །འཕགས་པ་དཀོན་མཆོག་བརྩེགས་པ་དེ་ཉིད་ལས་གང་དག་རྣམ་པར་ཤེས་པ་དོན་དམ་པར་ཡོད་པ་དེ་ལ་ཡང་སྐུར་པ་བཏབ་ནས། ཆོས་ཐམས་ཅད་སྟོང་པ་ཉིད་དུ་མངོན་པར་ཞེན་ཅིང༌། སྟོང་པ་ཉིད་དུ་ལྟ་བ་དེ་དག་ནི་གསོར་མྱི་རུང་ངོ་ཞེས་བསྟན་ཏེ། ཅི་སྐད་དུ་འོད་སྲུང་གང་ཟག་དུ་ལྟ་བ་རི་རབ་ཙམ་ནི་བླའི། མངོན་བའི་ང་རྒྱལ་ཅན་སྟོང་པ་ཉིད་དུ་ལྟ་བ་ནི་མ་ཡིན་ནོ། །ཞེས་བྱ་བ་ལ་སྩོགས་པ་གསུངས་པ་ལྟ་བུའོ། །དེ་ཉིད་ཀྱི་ཕྱིར་མ་རུང་བར་མྱི་འགྱུར་བར་བྱ་བའི་ཕྱིར་བཅོམ་ལྡན་འདས་ཀྱིས། འཕགས་པ་དགོངས་པ་ངེས་པར་འགྲེལ་པ་ལས་སྟོང་པ་ཉིད་ཀྱི་མཚན་ཉིད་གསུངས་ཏེ། བྱམས་པ་གཞན་གྱི་དབང་གི་མཚན་ཉིད་དང་ཡོངས་སུ་གྲུབ་པའི་མཚན་ཉིད་ལ་ཀུན་ནས་ཉོན་མོངས་པ་དང་རྣམ་པར་བྱང་བར་ཀུན་བརྟགས་པའི་མཚན་ཉིད་དང༌། རྣམ་པ་ཐམས་ཅད་དུ་གཏན་བྲལ་བ་གང་ཡིན་བ་དེ་ནི་དེ་ལ་མྱི་དམྱིགས་ཏེ། འདི་ནི་སྟོང་པ་ཉིད་ཀྱི་མཚན་ཉིད་མཐའ་དག་ཅེས་བྱའོ། །ཞེས་གང་གསུངས་པ་ཡིན་ནོ། །གང་འཕགས་པ་རྣམས་ཀྱིས་སོ་སོར་རང་རིག་པར་བྱ་བ་དོན་དམ་པའི་དངོས་པོ་ནི་གདོན་མྱི་ཟ་བར་ཡོད་དོ། །གཞན་དུ་ན་འཕགས་པ་དགོངས་པ་ངེས་པར་འགྲེལ་པ་ལས་བརྗོད་པ་ན་དངོས་པོ་   PT 94B_6V མྱེད་པ་ཅན་མ་ཡིན་ནོ། །དངོས་པོ་དེ་གང་ཞེ་ན། གང་འཕགས་པའི་ཡེ་ཤེས་དང་འཕགས་པའི་བཟིགས་པས་བརྗོད་དུ་མྱེད་པ་ཉིད་དུ་མངོན་པར་རྫོགས་པར་སངས་རྒྱས་པ་སྟེ། བརྗོད་དུ་མྱེད་པའི་ཆོས་ཉིད་དེ་ཁོ་ན་མཐོང་བར་རྫོགས་པར་འཚང་རྒྱ་བར་བྱ་བའི་ཕྱིར་འདུས་བྱས་ཤེས་བྱ་བ་དང༌། དེ་བཞིན་དུ་འདུས་མ་བྱས་ཤེས་བྱ་བར་མྱིང་དུ་བཏགས་སོ་ཞེས་གསུངས་པ་གང་ཡིན་པ་འདི་དང་འགལ་བར་འགྱུར་རོ། །ཁྱེད་ཀྱིས་དོན་དམ་པར་ན་ཐེག་པ་ཆེན་པོའི་མཚན་ཉིད་ཀྱི་ཐེག་པ་ནི་གཅིག་ཁོ་ནར་ཟད་དེ། ལྷག་མ་ནི་མ་ཡིན་ནོ་ཞེས་བརྗོད་པ་གང་ཡིན་པ་དེ་ཡང་རིགས་པ་དང་ལུང་དང་འགལ་ཏེ། འདི་ལྟར་སྒྲུབ་པའི་རྣམ་པ་སྣ་ཚོགས་མཐོང་བའི་ཕྱིར། སེམས་ཅན་རྣམས་ཐ་དད་པ་སྣ་ཚོགས་པར་དམྱིགས་སོ། །གང་གི་ཕྱིར་ཁ་ཅིག་ནི་གཅིག་དུ་གཞན་ལ་ཕན་བའི་བསམ་པ་ལ་ཞུགས་པར་སྣང་ངོ༌། །གཞན་དག་ནི་རྒྱུ་མྱེད་པ་ཁོ་ནར་ཕ་རོལ་པོ་སྡུག་བསྔལ་བ་ཁོ་ནར་མངོན་པར་དགའོ། །གཞན་དག་ནི་བདག་ལ་ཕན་པ་དང༌། བདེ་བ་ཆུང་ངུ་ལ་ཡིད་ཆགས་ཤིང་གཞན་ལ་འཁུ་བ་ཡིན་ནོ། །དེ་བཞིན་དུ་ཁ་ཅིག་ནི་རང་གི་བདེ་བ་ཕུན་སུམ་ཚོགས་པ་སྒྲུབ་པ་ལྷུར་ལེན་ཅིང༌། ཕ་རོལ་ལ་གནོད་ཅིང་སྡུག་བསྔལ་བ་ལས་རྣམ་པར་ལོག་པ་ཡིན་ནོ། །ལ་ལ་ནི་འཁོར་པའི་བདེ་བ་ཙམ་འདོད་ཅིང་བསོད་ནམས་དག་བྱེད་དོ། །དེ་བཞིན་དུ་གཞན་དག་ནི་སྲིད་པའི་བདེ་བ་འདོད་པ་ལས་རྣམ་པར་ལོག་ཅིང་བདག་ཉིད་རྣམ་པར་ཐར་བྱ་བའི་ཕྱིར་བརྩམ་པར་བྱེད་དོ། །གཞན་དག་ནི་ཕ་རོལ་པོ་ཁོ་ན་གྲོལ་བར་བྱ་བར་སེམས་ཤིང་རྫོགས་པའི་བྱང་ཅུབ་ཀྱི་གོ་འཕང་གི་རྒྱུ་སྦྱིན་བ་ལ་སྩོགས་པའི་ཕ་རོལ་དུ་ཕྱིན་པ་དག་ལ་རབ་ཏུ་འཇུག་པར་དམྱིགས་སོ། །དེ་ལྟ་བས་ན་དེ་ལྟར་སྒྲུབ་པ་དཔག་དུ་མྱེད་པ་དམྱིགས་ནས། དེའི་རྒྱུའི་བྱེ་བྲག་སེམས་ཅན་རྣམས་ཀྱི་འདོད་པའི་མཚན་ཉིད་རྗེས་སུ་དཔག་པར་བྱ་སྟེ། འབྲས་བུའི་བྱེ་བྲག་ནི་རྒྱུའི་བྱེ་བྲག་གིས་བྱས་པ་ཡིན་བའི་ཕྱིར་རོ། །བདག་ཉིད་འདོད་པའི་སྒོ་ཁོ་ན་ནས་འཇུག་པ་མཐོང་བའི་ཕྱིར་དད་པ་ཁོ་ན་འཇུག་པའི་རྒྱུ་ཡིན་ནོ་ཞེས་བྱ་བར་ངེས་སོ། །སེམས་ཅན་རྣམས་ཀྱི་དད་པའི་བྱེ་བྲག་དེ་ཡང་རིགས་ཀྱི་བྱེ་བྲག་མྱེད་ན་མྱེད་པ་ཡིན་བས། དེའི་ཕྱིར་སེམས་ཅན་རྣམས་ཀྱི་རིགས་ཐ་དད་པས་ཅི་ལྟར་འཐུན་བར་རིགས་ཀྱིས་བྱས་པའི་སྒྲུབ་པའི་བྱེ་བྲག་གི་སྒོ་ནས། ཐེག་པའི་མཚན་ཉིད་འབྲས་བུ་ཡང་སྣ་ཚོགས་པ་ཉིད་ཡིན་ནོ་ཞེས་རིགས་པས། ཐེག་པ་སྣ་ཚོགས་པ་ཉིད་དུ་ངེས་པ་ཁོ་ནའོ། །ཁམས་ཀྱི་ཚོགས་ཀྱི་མདོ་ལས་སྩོགས་པ་ལས་ཀྱང་སེམས་ཅན་རྣམས་ནི་ཁམས་སྣ་ཚོགས་པ་ཡིན་པར་བསྟན་ཏོ། །བཅོམ་ལྡན་འདས་ཀྱི་ཁམས་སྣ་ཚོགས་  PT 94B_7R ་༌བཤད་པའི་ཀུན་བརྟགས་པའི་བདག་ཉིད་ཀྱིས་དབེན་པ་སྒྲུབ་པ་སྐུར་པ་མྱི་འདེབས་པའི་ཀུན་རྫོབ་ཀྱི་ངོ་བོ་ཡང་སྟོན་པ་ཡིན་གྱི། དོན་དམ་པ་ཉིད་དུ་ནི་མ་ཡིན་ནོ། །མཚན་ཉིད་མྱེད་པའི་ངོ་བོ་ཉིད་ནི་འགའ་ཡང་རིགས་པ་མ་ཡིན་ཏེ། ཅི་སྐད་དུ། མཚན་ཉིད་མྱེད་པའི་དངོས་པོ་ནི། འགའ་ཡང་གང་ནའང་ཡོད་དམ་ཡིན། །ཞེས་བཤད་པ་ལྟ་བུའོ། །ཆོས་ཐམས་ཅད་དོན་དམ་པར་རྟག་དུ་རང་བཞིན་གྱིས་ངོ་བོ་ཉིད་མྱེད་པ་ཁོ་ནར་གནས་པ་གང་ཡིན་བ་དེ་ནི་ཡོངས་སུ་གྲུབ་པའི་ངོ་བོ་ཉིད་ཡིན་ཏེ། དེ་ནི་རྟག་དུ་སྒྲོ་བཏགས་པ་མྱེད་པ་ཉིད་དུ་གྲུབ་པའི་ཕྱིར་རོ། །དེ་ཡང་ཚད་མས་ཡང་དག་པར་གྲུབ་པའི་བདག་ཉིད་ཀྱིས་དོན་དམ་པ་ཞེས་ཀྱང་བྱ་ལ། ངོ་བོ་ཉིད་མྱེད་པས་རབ་དུ་ཕྱེ་བའི་ཕྱིར། ངོ་བོ་ཉིད་མྱེད་པ་ཉིད་ཀྱང་ཡིན་ནོ། །དེའི་ཕྱིར་འདི་ནི་དོན་དམ་པ་ངོ་བོ་ཉིད་མྱེད་པ་ཉིད་ཡིན་ནོ། །དེ་སྐད་དུ་འཕགས་པ་དགོངས་པ་ངེས་པར་འགྲེལ་པ་ལས། དེ་ནི་དོན་དམ་པ་ཡང་ཡིན་ལ། ཆོས་རྣམས་ངོ་བོ་ཉིད་མྱེད་པས་རབ་དུ་ཕྱེ་བ་ཡང་ཡིན་བས། དེའི་ཕྱིར་དོན་དམ་པ་ངོ་བོ་ཉིད་མྱེད་པ་ཞེས་བྱའོ་ཞེས་གསུངས་ཏེ། གང་གི་ཕྱིར་ངོ་བོ་ཉིད་མྱེད་པ་འདིས་ཆོས་ཐམས་ཅད་ངོ་བོ་ཉིད་མྱེད་པ་ཁོ་ན་ཡིན་པ་དེའི་ཕྱིར། སྐྱེ་བ་མྱེད་པ་ལས་སྩོགས་པ་བསྟན་པ་ངེས་པའི་དོན་ཡིན་ནོ། །དེ་ནི་དོན་དམ་པ་ལ་དགོངས་པས་བསྟན་པའི་ཕྱིར་མཐོང་བ་ལ་སྩོགས་པ་དང་འགལ་བ་ཡང་མ་ཡིན་ལ། སྒྲ་ཅི་བཞིན་དུ་ཡོངས་སུ་རྟོག་པ་ཡང་མ་ཡིན་ནོ། །དེའི་ཕྱིར་དགོངས་པ་ཡང་ངེས་པའི་དོན་ཉིད་དུ་འགལ་བར་མྱི་བྱེད་དོ། །དེ་ཉིད་ཕྱིར་སྐྱེ་བ་མྱེད་པ་ལས་སྩོགས་པ་བསྟན་པ་ངེས་པའི་དོན་ཉིད་དུ་བསྒྲུབ་པའི་ཕྱིར་དང་མཐོང་བ་ལ་སྩོགས་པ་དང་འགལ་བ་སྤང་བའི་ཕྱིར་དང༌། སྒྲ་ཅི་བཞིན་དུ་རྟོག་པ་བསྩལ་པའི་ཕྱིར། འཕགས་པ་དགོངས་པ་ངེས་པར་འགྲེལ་པ་དེ་ཉིད་ལས། དོན་དམ་ཡང་དག་འཕགས། གཞན་ཡང་ངེས་དོན་དམ་པ་ངོ་བོ་མྱེད་པ། ཆོས་བདག་མྱེད་པས་རབ་དུ་ཕྱེ་བ་ལས་ཀྱང་དགོངས་ཏེ། ཆོས་ཐམས་ཅད་མ་སྐྱེས་པ་དང་ཆོས་ཐམས་ཅད་མ་འགགས་པ་དང༌། གཟོད་མ་ནས་ཞི་བ་དང༌། རང་བཞིན་གྱིས་ཡོངས་སུ་མྱ་ངན་ལས་འདས་པར་བཤད་དོ་ཞེས་བསྟན་ཏོ། །གལ་ཏེ་དེ་ལྟ་ཡིན་ན་འོ་ན་དད་པ་ཆེར་འབྱུང་གི་མདོ་ལས། ངས་གང་སྦྱོར་བ་ལས་བྱུང་བའི་ངོ་བོ་ཉིད་ལས་དགོངས་ཏེ། ཆོས་ཐམས་ཅད་མྱེད་པ་ཉིད་དུ་བསྟན་པ་གང་ཡིན་པ་དེ་ལ་སྒྲ་ཅི་བཞིན་དུ་མངོན་པར་ཞེན་ཅིང་ཀུན་ནས་ཉོན་མོངས་པའི་ཆོས་རྣམས་དང་རྣམ་པར་བྱང་བའི་ཆོས་རྣམས་ཀྱང་མྱེད་པ་ཉིད་དུ་མངོན་པར་ཞེན་ནས་མྱེད་པའི་མཚན་མ་བཟུང་སྟེ། མྱེད་པའི་ལྟ་བར་འགྱུར་རོ། །དེ་ལྟ་བས་ན་   PT 94B_7V མཚན་མའི་ལྟ་བ་ཞེས་བྱའོ་ཞེས་རྒྱས་པར་གསུངས་པ་གང་ཡིན་པ་འདི་ཅི་ལྟར་དྲང་ཞེ་ན། འདི་ལ་ཡང་ཅི་སྐད་བཤད་པའི་གཞན་གྱི་དབང་གི་ངོ་བོ་ཉིད་ཀུན་རྫོབ་དུ་རྒྱུ་དང་རྐྱེན་སྦྱོར་བའི་སྟོབས་ཀྱིས་སྐྱེས་པ་ཉིད་ཀྱིས་སྒྱུ་མ་བཞིན་དུ་ངོ་བོ་ཉིད་མྱེད་པའི་ཕྱིར་སྦྱོར་བ་ལས་བྱུང་བ་ཞེས་བྱའོ། །དེ་སྐད་དུ་འཕགས་པ་ཤེས་རབ་ཀྱི་ཕ་རོལ་དུ་ཕྱིན་པ་ལས་སྦྱོར་བ་ལས་བྱུང་བའི་ངོ་བོ་ཉིད་ནི་ཡོད་པ་མ་ཡིན་ཏེ། རྟེན་ཅིང་འབྲེལ་པར་འབྱུང་བའི་ཕྱིར་རོ་ཞེས་གསུངས་སོ། །དེ་ཉིད་ཅི་སྐད་བཤད་པའི་ཀུན་བརྟགས་པའི་ངོ་བོ་ཉིད་གང་ཡིན་བ་དེ་ཡང་རྟོག་པས་མངོན་བར་བསྒྲུབས་པ་ཉིད་ཀྱིས་དེ་ལ་གློ་བུར་པ་ཡིན་པའི་ཕྱིར་སྦྱོར་བ་ལས་བྱུང་བ་ཞེས་བྱའོ། །ངོ་བོ་ཉིད་འདི་རྣམ་པ་གཉི་ག་ཡང་དོན་དམ་པར་མྱི་རུང་སྟེ། དེའི་ཕྱིར་ཆོས་ཐམས་ཅད་ངོ་བོ་ཉིད་འདིས་དོན་དམ་པར་ངོ་བོ་ཉིད་ཡིན་གྱི་མྱེད་པ། ཀུན་རྫོབ་པའི་ངོ་བོ་ཉིད་ཀྱང་མྱེད་པའི་ཕྱིར་མ་ཡིན་ནོ། །དེ་མྱེད་ན་ནི་ཀུན་ནས་ཉོན་མོངས་པ་དང་རྣམ་པར་བྱང་བའི་ཆོས་རྣམ་པར་གཞག་པར་ཡང་མྱི་འགྱུར་ཏེ། དེ་ནི་དེས་རབ་དུ་ཕྱེ་བ་ཡིན་གྱི། དོན་དམ་པས་ནི་མ་ཡིན་ཞེས་མདོ་གཞན་དག་ལས་བརྗོད་པའི་ཕྱིར་རོ། །དེའི་ཕྱིར་དོན་དམ་པའི་དགོངས་པ་མྱི་ཤེས་པ་གང་དག་སྔར་ཀུན་རྫོབ་ཀྱི་ངོ་བོ་ཉིད་ཀྱང་དངོས་པོའི་ངོ་བོར་བཟུང་ནས། ཕྱིས་དེ་ཡང་མྱེད་པར་སེམས་ཤིང་སྐྱེ་བ་མྱེད་པ་ལས་སྩོགས་པ་བསྟན་པ་ལ་སྒྲ་ཅི་བཞིན་གྱི་དོན་དུ་མངོན་པར་ཞེན་པ་དེ་དག་དངོས་པོ་མྱེད་པ་ལས་སྩོགས་པའི་མཚན་མ་བཟུང་བའི་ཕྱིར། མཚན་མ་ལ་སྩོགས་པའི་ལྟ་བར་འགྱུར་བས། དེ་དགག་པའི་ཕྱིར་འདི་གསུངས་ཀྱི། དབུ་མ་རྣམས་ལ་ནི་མ་ཡིན་ནོ། །དེ་དག་ནི་དེ་ཁོ་ན་ཉིད་དེ། མཚན་མར་འཛིན་པ་ཐམས་ཅད་ལས་ལོག་པར་རྗོད་པའི་ཕྱིར་དེ་དག་ལ་དངོས་པོ་མྱེད་པ་ལས་སྩོགས་པའི་མཚན་མར་འཛིན་པ་མྱེད་དེ། ཅི་སྐད་དུ། གཞན་གྱི་རྐྱེན་མྱིན་ཞི་བ་སྟེ། །སྤྲོས་པ་རྣམས་ཀྱིས་མ་སྤྲོས་པ། །ཐ་དད་དོན་མྱིན་རྣམ་མྱི་རྟོག །འདི་ནི་ཡང་དག་མཚན་ཉིད་དོ། །ཞེས་བཤད་པ་དང༌། ཡང༌། ཡོད་ཅེས་བྱ་བ་རྟག་པར་འཛིན། །མྱེད་ཅེས་བྱ་བ་ཆད་པར་ལྟ། །དེ་ལྟས་ཡོད་དང་མྱེད་ཉིད་ལ། །མཁས་པས་གནས་པར་མྱི་བྱའོ། །ཞེས་བཤད་པ་ལྟ་བུའོ། །གང་དག་དངོས་པོ་མྱེད་པ་ལས་སྩོགས་པའི་མཚན་མར་འཛིན་པ་དེ་དག་ནི་དེ་ཁོ་ན་ཉིད་མཐོང་བར་བྱ་བའི་སྐབས་མྱེད་པ་ཉིད་དེ། གང་དག་རང་དངོས་གཞན་དངོས་དང༌། །དངོས་དང་དངོས་མྱེད་ཉིད་མཐོང་བ། །དེ་དག་སངས་རྒྱས་བསྟན་པ་ལ། །ཡང་དག་མཐོང་བ་མ་ཡིན་ནོ། །ཞེས་བཤད་པ་ཡིན་ནོ། །དངོས་པོ་མྱེད་པར་མངོན་བར་ཞེས་པ་ནི། དངོས་པོ་མངོན་བར་ཞེན་པ་སྔོན་དུ་འགྲོ་བ་ཅན་ཡིན་བར་མདོ་    PT 94B_8 ་ཡིན་མོད་ཀྱི༌། འོན་ཀྱང་བྱིས་བ་རྣམས་ལ་རྨྱི་ལམ་ལ་སྩོགས་པའི་གནས་སྐབས་བཞིན་དུ་ཕན་ཚུན་ཐ་དད་པ་ལྟར་སྣང་ངོ༌། །དེའི་ཕྱིར་དེ་ལ་གྲགས་པའི་ངོར་དེ་དག་ལ་དོན་གཞན་གྱིས་དབེན་བའི་དངོས་པོ་འཛིན་པའི་སྒོ་ནས་གཅིག་གི་རྣམ་པར་གཞག་གི། དོན་དམ་པར་ནི་མ་ཡིན་ཏེ། ཡང་དག་པར་ན་རྨྱི་ལམ་དང་སྒྱུ་མ་ལྟ་བུའི་དངོས་པོ་རྣམས་ངོ་བོ་ཉིད་ཕན་ཚུན་ཐ་དད་པ་མྱེད་དོ། །དེ་ཉིད་ཀྱི་ཕྱིར་བཅོམ་ལྡན་འདས་ཀྱིས་འདི་ནི་དོན་དམ་པ་ལ་རྟེན་པ་མ་ཡིན་བ་ཉིད་ཀྱིས་ཐམས་ཅད་ཀྱི་ཐ་ཆད་ཡིན་བའི་ཕྱིར་སྤང་བར་བྱ་བ་ཁོ་ནར་གསུངས་སྟེ། འཕགས་པ་ལང་ཀར་གཤེགས་པ་ལས་ཅི་བློ་གྲོས་ཆེན་པོ་གཅིག་གིས་གཅིག་སྟོང་པ་ཉིད་འདི་ནི་ཐམས་ཅད་ཀྱི་ཐ་ཆད་ཡིན་བས་དེ་ནི་ཁྱེད་ཀྱིས་སྤང་བར་བྱའོ་ཞེས་གསུངས་པ་ལྟ་བ(བུ་)འོ། །ཆོས་ཐམས་ཅད་ཀྱི་མཚན་ཉིད་སྟོང་པ་ཉིད་གང་ཡིན་བ་དེ་ནི་དེ་དག་གི་རང་དང་སྤྱིའི་མཚན་ཉིད་ཅི་ལྟར་རྣམ་པར་བཞག་པ་དམྱིགས་པའི་རིག་བྱར་གྱུརད་པ་ལས། རྣལ་འབྱོར་པ་རྣམས་ཀྱིས་དོན་མ་པར་རྣམ་པར་མ་དམྱིགས་པའི་ཕྱིར་ཆོས་ཐམས་ཅད་སྣང་བ་མྱེད་པའི་ཡེ་ཤེས་སྐྱེ་བའི་སྒོ་ནས་རྟོགས་པར་རྣམ་པར་གཞག་གོ། །དེའི་ཕྱིར་གཅིག་གིས་གཅིག་སྟོང་པ་ཉིད་ཐམས་ཅད་ཀྱི་ཐ་ཆད་བྱིས་བའི་སྐྱེ་བོས་ཀུན་བརྟགས་པ་ལ་བརྟེན་ནས། གླེངས་མོད་ཀྱི། །དེ་ནི་འབྲེལ་བ་མྱེད་པ་ཁོ་ནའོ། །གང་ཡང་དེ་ནི་རྣལ་འབྱོར་པའི་མངོན་སུམ་གྱིས་ཡང་དག་པར་རྟོགས་པར་བྱ་བ་ཁོ་ནའོ་ཞེས་བྱ་བའི་ཚིག་ཀྱང་མཁས་པ་རྣམས་ཡོངས་སུ་མགུ་བར་བྱེད་པ་མ་ཡིན་ཏེ། དེ་ལ་རིགས་པ་མྱེད་པའི་ཕྱིར་རོ་ཞེས་སྨྲས་པ་དེ་ཡང་རིགས་པ་མ་ཡིན་ཏེ། འདི་ལ་རིགས་པ་ཡོད་པའི་ཕྱིར་རོ། །འདི་ལྟར་མཁས་པ་རྣམས་ནི་མངོན་སུམ་ནི་རྟོག་པ་དང་བྲལ་ཞིང་མ་འཁྲུལ་པ་ཡིན་ནོ་ཞེས་མངོན་སུམ་གྱི་མཚན་ཉིད་འཆད་དོ། །གོམས་པའི་སྟོབས་ཀྱིས་ཀྱང་དོན་ཡོད་པ་མ་ཡིན་བ་ལ་ཡང་ཤེས་པ་གསལ་རབ་དུ་སྐྱེ་སྟེ། དཔེར་ན་འདོད་པ་དང་མྱ་ངན་དང་སྐྲག་པ་དང༌། སྨྱོ་བ་ལ་སྩོགས་པས་ཉམས་པ་རྣམས་ཤིན་དུ་གོམས་བ་ལན་མང་དུ་བྱས་པའི་སྒོ་ནས་བུད་མེད་ལ་སྩོགས་པར་གསལ་རབ་དུ་སྣང་བའི་ཤེས་པ་སྐྱེ་སྟེ། གང་གི་ཕྱིར་དེ་དག་གིས་དེ་དག་མདུན་ན་འདུག་པ་བཞིན་དུ་མཐོང་ནས༌། མོད་ལ་ལུས་ལ་སྩོགས་པའི་གཡོ་བ་རྣམ་པ་དུ་མ་རྩོམ་པ་ལྟ་བུའོ། །དེའི་ཕྱིར་ཅི་སྐད་བཤད་    PT 94B_8V པའི་དེ་ཁོ་ན་ཉིད་སྒོམ་བར་བྱེད་པ་ཁ་ཅིག་ཀྱང་དེ་ལ་ཤེས་པ་གསལ་རབ་དུ་སྐྱེ་འོ་ཞེས་བྱ་བ་སྲིད་དོ། །གསལ་རབ་དུ་སྣང་བའི་ཤེས་པ་གང་ཡིན་བ་དེ་ནི་རྟོག་པ་ཡེད་པ་ཁོ་ན་ཡིན་ཏེ། མར་མྱེ་བཞིན་དུ་རྟོག་པའི་རླུང་གིས་དཀྲུགས་པའི་ལུས་ལ་རྣམ་པ་གསལ་རབ་པ་ཉིད་མྱི་འཐད་པའི་ཕྱིར་རོ། །སྦྱོར་བ་ནི་ཁ་ཅིག་གིས་གང་དང་གང་རྟག་དུ་ཤིན་དུ་གུས་པར་གོམས་པར་བསྒོམས་པ་དེ་ནི་དེ་དག་ལ་བསྒོམས་པའི་རབ་ཀྱི་མཐའ་ལས་སྐྱེས་པའི་འབྲས་བུ་ཤེས་པ་གསལ་རབ་ཏུ་ཉམས་སུ་མྱོང་བར་འགྱུར་ཏེ། དཔེར་ན་འདོད་ཆགས་ལ་སྩོགས་པས་ཉམས་པ་དག་གིས་བུད་མེད་ལ་སྩོགས་བསྒོམས་པ་ལྟ་བུའོ། །ཁ་ཅིག་གིས་ཀྱང་ཡུན་རིང་པོ་ནས་རྟག་དུ་གུས་པར་བྱས་ཏེ། ཆོས་ཐམས་ཅད་བདག་མྱེད་པ་བསྒོམས་པས་རང་བཞིན་གྱི་གཏན་ཚིགས་ཡིན་ནོ། །དེ་ལ་ཚད་མ་དང་ལྡན་བའི་དོན་ཀྱི་ཡུལ་ཅན་གང་ཡིན་བ་དེ་ནི་མྱི་སླུ་བ་ཡིན་ཏེ། དཔེར་ན་ཐ་སྙད་ཀྱི་སྒོ་ནས་དུ་བ་ལ་སྩོགས་པ་རྟགས་ངེས་པ་ལས༌། བྱུང་བ་མྱེ་ལ་སྩོགས་པའི་ཤེས་པ་ལྟ་བུའོ། །རྣལ་འབྱོར་པ་རྣམས་ཀྱི་བདག་མྱེད་པའི་ཤེས་པ་དེ་ཡང་ཚད་མ་དང་ལྡན་བའི་དོན་ཀྱི་ཡུལ་ཅན་ཡིན་བས་རང་བཞིན་གྱི་གཏན་ཚིགས་ཁོ་ན་ཡིན་ནོ། །འདི་ཚད་མ་དང་ལྡན་བ་ཉིད་ནི་འོག་ནས་བསྟན་པར་བྱའོ། །ཤེས་པ་གང་ཞིག་གང་ལ་གསལ་རབ་དུ་སྣང་ཞིང་མྱི་སླུ་བ་དེ་ནི་དེ་ལ་མངོན་སུམ་གྱི་ཚད་མ་ཡིན་ཏེ། དཔེར་ན་ཐ་སྙད་དུ་གཟུགས་ལ་སྩོགས་པ་ལ་མྱིག་ལ་སྩོགས་པ་མ་ཉམས་པའི་སྐྱེས་བུའི་མྱིག་གི་རྣམ་པར་ཤེས་པ་ལ་སྩོགས་པ་ལྟ་བུའོ། །རྣལ་འབྱོར་པའ་རྣམས་ཀྱི་ཤེས་པ་ཆོས་ཐམས་ཅད་བདག་མྱེད་པའི་ཡུལ་ཅན་ཡང་གསལ་རབ་ཅིང་མྱི་སླུ་བ་ཡིན་བས། རང་བཞིན་གྱི་གཏན་ཚིགས་སོ། །དེ་ལྟར་ན་རྣལ་འབྱོར་བ་རྣམས་ཀྱི་ཆོས་ཐམས་ཅད་བདག་མྱེད་པའི་(ཤེས་)པ་ནི་རིགས་པས་བསྒྲུབས་པར་བྱ་བ་ཡིན་ན། ཅི་སྟེ་མཁས་པ་རྣམས་ཡོངས་སུ་མགུ་བར་བྱེད་པ་མ་ཡིན། །གང་ཡང་གལ་ཏེ་རྣལ་འབྱོར་པའི་ཤེས་པ་དེ་ཡང་མྱེད་པ་ཞིག་ཡིན་ནི་(ན)ཞེས་བྱ་བ་ལ་སྩོགས་པ་སྨྲས་པ་དེ་ལ་ཡང་གོང་དུ་ལན་བཏབ་ཟིན་པ་ཉིད་དེ། དངོས་པོ་ཐམས་ཅད་རི་བོང་གི་རྭ་དང་འདྲ་བར་ཤིན་དུ་མྱེད་པ་ཉིད་དུ་མྱི་འོདོད་ལ་སྩོགས་པ་བཞིན་དུ་དོན་དམ་པར་མྱེད་པ་ཉིད་དོ། །དེས་ན་ཐ་སྙད་ཐམས་ཅད་མ་ག་པ་ཁོ་ན།     PT 94B_9B རིམ་དང་རིམ་མ་ཡིན་པ་ཉིད་ཀྱིས་ཁྱབ་པའི་དོན་བྱེད་ནུས་པས། སྟོང་པ་ཉིད་ཅེས་བྱ་བ་ལ་སྩོགས་པའི་ཆོས་དགག་པའི་གཏན་ཚིགས་རྣམས་གལ་ཏེ། ཆོས་ཅན་དེ་ལ་དེའི་ཆོས་ཉིད་དུ་རབ་དུ་མ་གྲུབ་པ་ཉིད་ཡིན་ན་ནི་དེའི་ཚེ་ཅི་ལྟར་དེའི་སྒོ་ནས། དེ་ལ་མངོན་པར་འདོད་པའི་བསྒྲུབ་པར་བྱ་བའི་ཆོས་འགྲུབ་པར་འགྱུར། །ཕྱོགས་ཀྱི་ཆོས་མ་ཡིན་ཡང་བསྒྲུབ་བར་བྱ་བ་མྱེད་ན། མྱི་འབྱུང་བའ་ཙམ་ཁོ་ནའི་གཏན་ཚིགས་ནི་བསྒྲུབ་པར་བྱ་བ་ཡང་དག་པར་འགྲུབ་པར་ནུས་པ་མ་ཡིན་ཏེ། དེ་ལྟ་ན་ནི་མྱིག་གི་ཡུལ་ཉིད་ཀྱང་སྒྲ་ཞེས་བྱ་བའི་ཆོས་ཅན་ལ་མྱི་རྟག་པ་ཉིད་ཅི་སྟེ་སྒྲུབ་པར་མྱི་འགྱུར། ཅི་སྟེ་དེ་དག་དེ་ལ་རབ་དུ་གྲུབ་པ་ཉིད་དུ་ཁས་ལེན་ན་ནི་དེའི་ཚེ་ཕྱི་རོལ་དང་གཙོ་བོ་ལ་སྩོགས་པ་བཞིན་དུ་བློ་ཉིད་ནུས་པ་དང་གཅིག་དང་དུ་མ་ལ་སྩོགས་པ་དངོས་པོ་ལ་ཁྱབ་པར་བྱེད་པའི་ཆོསདང་བྲལ་བའི་ཕྱིར༌། ངོ་བོ་ཉིད་མྱེད་པ་ཉིད་དུ་རབ་དུ་བསྒྲུབས་པར་འགྱུར་ཏེ། དེ་དག་ནི་དེའི་ཆོས་ཡིན་བའི་ཕྱིར་རོ། །ཆོས་གཞན་ཡང་གཞན་ལ་སྒྲུབ་པ་མ་ཡིན་ལ། ནུས་པ་ལ་སྩོགས་པས་སྟོང་པའི་དངོས་པོ་ཡང་ཅི་ཡང་མྱི་འགྲུབ་བོ་དེ་ལྟ་མ་ཡིན་ན་དེ་ལས་ཕྱི་རོལ་དང་གཙོ་བོ་ལ་སྩོགས་པ་ཡང་ངོ་བོ་ཉིད་མྱེད་པ་ཉིད་དུ་འགྲུབ་པར་མྱི་འགྱུར་རོ། །དེ་ཡང་ངོ་བོ་ཉིད་མྱེད་པ་ཉིད་དུ་རབ་དུ་སྒྲུབ་ན་ནི་གཞི་མ་གྲུབ་པ་ཉིད་ལ་སྩོགས་པའི་ཉེས་པ་ཡང་དེའི་སོ་ན་འདུག་པ་ཁོ་ན་ཡིན་ལ། རང་གི་ཕྱོགས་ཉམས་པར་ཐལ་བ་ཡང་ཡིན་ནོ། །བློ་ལ་ཕྱི་རོལ་དང་གཙོ་བོ་ལ་སྩོགས་བ་བསྐྱེད་པར་བྱ་བ་ཉིད་དགག་པ་བསྒྲུབས་སུ་ཟིན་ཀྱང༌། གཞན་གྱིས་ཀུན་བརྟགས་པའི་གཙོ་བོ་ལ་སྩོགས་པའི་རང་གི་ངོ་བོ་དགག་པ་ནི་མྱི་འགྲུབ་པ་ཁོ་ན་སྟེ། དེའི་རྣམ་པ་ནི་གཞན་ཡིན་བའི་ཕྱིར་རོ། །དེ་མ་གྲུབ་ན་གཞན་གྱིས་ཀུན་(བརྟགས)་པའི་གཙོ་བོ་ལ་སྩོགས་པ་མྱེད་དོ་ཞེས་བྱ་བ་དེའི་ཡུལ་ཅན་མེད་པའི་ཐ་སྙད་དུ་ཡང་ཅི་ལྟར་འགྱུར་ཏེ། ཆོས་གཞན་ཡང་དག་པར་གྲུབ་ན་གཞན་ལ་གཞན་དུ་ཐ་སྙད་འཇུག་པར་རིགས་པ་ནི་མ་ཡིན་ནོ། །མྱི་ཤེས་པ་ཁ་ཅིག་གིས་སོ་སོར་བརྟགས་པས་འགོག་པ་ལ་སྩོགས་པ་འདུས་མ་བྱས་གསུམ་པོ་གང་གི་ཡང་སྐྱེད་པར་བྱེད་པ་ཉིད་དུ་མ་གྱུར་པ་གང་དག་ཡང་དག་པར་དངོས་བརྟགས་པ་དེ་དག་དགག་པར་བསྒྲུབ་པར་བྱ་བ་ལ་ཡང་ཅི་ལྟར་བློ་ཆོས་ཅན་དུ་འགྱུར་ཏེ། ཕ་རོལ་པོ་དག་དེ་ལ་དེས་བསྐྱེད་པར་བྱ་བ་ཉིད་ཀྱི་ཆོས་ཁས་མྱི་ལེན་པའི་ཕྱིར་རོ། །དེའི་ཕྱིར་དེ་དགག་པ་ནི་ནམ་ཡང་འགྲུབ་པར་མྱི་འགྱུར་བ་ཉིད་དོ། །ཅི་སྟེ་ཐོག་མ་མྱེད་པའི་རང་གི་ས་བོན་ཡོངས་སུ་སྨྱིན་པ་ལས། ཡང་དག་པར་བྱུང་བའི་རྣམ་པར་རྟོག་པས་ཡོངས་སུ་བསྒྲུབས་པ།་   PT 94B_9R ་པོའི་ངོ་བོའང་མྱེད་ཅེས་ཟེར། འདོད་པའི་བསྒྲུབ་པར་བྱ་བ་ལ། །གནོད་པ་ཅི་ཡང་མྱེད་པ་ཉིད། །གཉི་ག་ཡང་བསྒྲུབ་བྱ་ཉིད་ཡིན་ན། ཆོན་ཅན་ལ་ནི་གནོད་པ་གང༌། །བསྒྲུབ་པར་བྱ་བའི་ཆོས་འགོག་པ། །དེས་ནི་དེ་ལ་གནོད་ཅེས་བརྗོད། །ཞེས་གང་བཤད་པ་ཡིན་ནོ། །གདོན་མྱི་ཟ་བར་འདི་ལྟར་ཤེས་པར་བྱཱོ། །དེ་ལྟ་མ་ཡིན་ན་ཅི་ལྟར་མཁས་པ་རྣམས་རིམ་དང་ཅིག་ཅར་གས་པས་ཁྱབ་པའི་དོན་བྱེད་པའི་ནུས་པ་དང་བྲལ་བ་ལ་སོགས་པས་གཞན་གྱིས་ཀུན་བརྟག་པ་འརྟེག་པ་ལ་སྩོགས་པའི་དངོས་པོ་འགོག་པར་བྱེད། །དངོས་པོ་ཡོད་པ་ལ་ནི་ཅི་ལྟར་ཡང་དེ་ཡང་དག་པར་དགག་པར་བྱ་མྱི་ནུས་སོ། །མྱེད་པ་ལ་ཡང་གལ་ཏེ་གཞི་མ་གྲུབ་པ་ཉིད་ཀྱི་ཉེས་པས་འདི་བྱ་བ་མ་ཡིན་ན། །འོན་ནི་ཅི་ལྟར་ཡང་གང་ཡང་དགག་པར་མྱི་(འགྱུར་)རོ། །མྱེད་པ་ལ་ཡང་གལ་ཏེ་གཞི་མ་གྲུབ་པ་ཉིད་ཀྱི་ཉེས་པས་འདི་བྱ་བ་མ་ཡིན་ན། འོ་ན་ནི་ཅི་ལྟར་ཡང་གང་ཡང་དགག་པར་མྱི་འགྱུར་རོ། །དེའི་ཕྱིར་རྣལ་འབྱོར་སྤྱོད་པ་རྣམས་ཀྱིས། །དེ་ནི་གཅིག་ནའང་ཡུལ་མྱིན་ལ། །ཕྲ་རབ་རྡུལ་དུ་མའང་མྱིན། །སྐད་ཅིག་མ་ཡིན་ཡོད་མ་ཡིན། །དེ་ནི་རིམ་དང་རིམ་མྱིན་འགལ། །ཞེས་བྱ་བ་ལ་སྩོགས་པས་ཕྱི་རོལ་གྱི་དོན་ལ་སྩོགས་པ་ཅི་ལྟར་འགོག་པར་བྱེད། །རྫས་དང་ཡོན་ཏན་ལས་དང་སྤྱི་ལ་སྩོགས་པ་མུ་སྟེགས་ཅན་ངན་པས་ཀུན་བརྟགས་པ་རྣམས་དགག་པ་བྱེད་པར་འདོད་ན་ཡང་ཅི་ལྟར་གཞི་མ་གྲུབ་པ་ཉིད་ལ་སྩོགས་པའི་ཉེས་པ་འཇུག་པར་མྱི་འགྱུར། འོན་ཏེ་གལ་ཏེ་ཐར་བར་སྒྲུབ་པ་ཁོ་ནས་འདི་བྱེད་པའི་ཕྱིར་མྱི་འཇུག་གོ་ཞེ་ན། དེའི་ཚེ་ཐར་བར་སྒྲུབ་པ་ཚད་མ་མ་ཡིན་བ་ལས་ཅི་ལྟར་འདི་དག་གཅིག་དུ་མྱེད་པའི་ཐ་སྙད་འགྲུབ་པར་འགྱུར་ཏེ། དེ་ནི་ཚད་མ་ལ་རག་ལས་པའི་ཕྱིར་རོ། །ཅི་སྟེ་ཐར་བར་སྒྲུབ་པ་ཡང་ཚད་མ་ཁོ་ནའོ་ཞེས་བྱ་བར་འདོད་ན་ནི་དེའི་ཚེ་དེ་ལ་གཞི་གྲུབ་པ་ཉིད་ལ་སྩོགས་པའི་ཉེས་པ་ཅི་སྟེ་འཇུག་པར་མྱི་འགྱུར། རྟོག་པ་དང་ལྡན་པ་ནི་རིགས་པའི་སྟོབས་ཀྱིས་འོངས་པའི་ཉེས་པ་ལ་སྩོགས་པ་རང་དགས་འགའ་ཁོ་ན་ལ་སྒྲུབ་པར་རིགས་པ་མ་ཡིན་ནོ། །འོན་ཏེ་ཕྱིར་རོལ་གྱི་དོན་ལ་སྩོགས་པ་དགག་པ་སྒྲུབ་པར་འདོད་པ་ལ་བློའི་མཚན་ཉིད་ཀྱི་ཆོས་ཅད་དངོས་པོར་གྱུརད་པ་ཡོད་པ་ཉིད་དེ། དེ་ཁོ་ན་ལ་ཕྱི་དང་གཙོ་བོ་ལ་སྩོགས་པས་བསྐྱེད་པར་བྱ་བ་ཉིད་དགག་པ་སྒྲུབ་པར་བྱེད་དེ། དེའི་ཕྱིར་འདི་ལ་གཞི་མ་གྲུབ་པ་ཉིད་ལ་སྩོགས་པའི་ཉེས་པ་མྱི་འཇུག་པ་ཉིད་ཞེས་བྱ་བར་འདོད་ན། གལ་ཏེ་དེ་ལྟ་ན་གཅིག་དང་དུ་མའི་རང་བཞིན་གྱིས། དབེན་པ་ཉིད་དང་    PT 94B_10B དེས་ན་དོན་གཞན་མངོན་སུམ་དུ་རིགས་པ་མ་ཡིན་དུ་ཆུག་ཀྱང་ཤེས་པ་ཉིད་རང་རིག་པའི་མངོན་སུམ་གྱིས་རྟོགས་པར་བྱ་བ་ཡིན་ལ། དེ་ཡང་རྒྱུ་དང་འབྲས་བུར་གྱུརད་པ་གྲུབ་པ་ཡིན་བས། རྒྱུ་དང་འབྲས་བུའི་དངོས་པོ་ནི་མངོན་སུམ་དུ་གྲུབ་པ་ཁོ་ན་ཡིན་ནོ་སྙམ་དུ་སེམས་ན་དེ་ཡང་རུང་བ་མ་ཡིན་ཏེ། དེའི་དེ་ཁོ་ན་ཉིད་ནི་ཅི་ལྟ་བ་བཞིན་མ་མྱོང་བའི་ཕྱིར་དང་ཅི་ལྟར་མྱོང་བ་ནི་དེ་ཁོ་ན་ཉིད་མ་ཡིན་པའི་ཕྱིར་རོ། །འདི་ལྟར་ཁྱེད་ནི་རྣམ་པར་ཤེས་པ་གཟུང་བ་དང་འཛིན་པའི་རྣམ་པ་ཅན་དུ་མ་གྱུར་པ་དངོས་པོར་ཡོད་པར་འདོད་ན། དོན་དེ་ལྟ་བུར་མྱོང་བ་མྱེད་དེ། དུས་ཐམས་ཅད་དུ་གཟུང་བ་དང་འཛིན་པའི་རྣམ་པ་དང་ལྡན་བའི་ཤེས་པ་མྱོང་བའི་ཕྱིར་རོ། །དེ་ལྟ་མ་ཡིན་ན་ཐམས་ཅད་དེ་ཁོ་མཐོང་བར་འགྱུར་རོ། །ཤེས་པ་དོན་ཅི་ལྟར་མྱོང་བ་དེ་ལྟར་གནས་པ་ཡང་མ་ཡིན་ཏེ། གཅིག་ལ་གཉིས་ཀྱི་ངོ་བོ་ཉིད་འགལ་བའི་ཕྱིར་རོ། །གལ་ཏེ་དེ་ནི་འཁྲུལ་པས་དེ་ལྟར་ཤེས་སོ་ཞེ་ན། འཁྲུལ་པ་འདི་གང་ཡིན། གལ་ཏེ་ཤེས་པ་དེ་ཉིད་ཡིན་ན་ནི་འོ་ན་ནི་དེ་མངོན་སུམ་མ་ཡིན་ཏེ། མངོན་སུམ་གྱི་མཚན་ཉིད་ནི་འཁྲུལ་པའི་ཕྱིར་ལ། དེ་ལ་རྟག་དུ་བདག་ཉིད་ལ་བདག་ཉིད་ཁོ་ནས་འཁྲུལ་པའི་ཕྱིར་རོ། །གཉིས་ཀྱི་བདག་ཉིད་དུ་ཡང་དེའི་བདག་ཉིད་སྣང་བའི་ཕྱིར་གཉིས་མྱེད་པའི་ངོ་བོ་ཉིད་ཉམས་པར་ཐལ་བ་ཁོ་ན་ཡིན་ཏེ། གཉིས་དང་གཉིས་མ་ཡིན་བ་དག་ནི་ཕན་ཚུན་འགལ་བའི་ཕྱིར་རོ། །འཁྲུལ་པ་དོན་གཞན་ཡིན་ཡང་དེ་ཡང་རང་རིག་པའི་མཐར་ཐུག་པ་ཉིད་ཡིན་བས་དེས་གཉིས་མྱེད་པ་དེ་ལྟར་ཤེས་པ་ནི་མ་ཡིན་ནོ། །གལ་ཏེ་མངོན་སུམ་ནི་རྟོགས་པའི་ངོ་བོ་ཉིད་ཙམ་ཡིན་ནོ་ཞེ་ན། འོ་ན་ནི་མངོན་སུམ་རང་གི་མཚན་ཉིད་ཀྱི་ཡུལ་ཅན་མ་ཡིན་ཏེ། རྟོགས་པའི་ངོ་བོ་ཉིད་ནི་སྤྱིའི་མཚན་ཉིད་ཀྱི་ཡུལ་ཡིན་བའི་ཕྱིར་རོ། །གཞན་ཡང་རྟོགས་པའི་ངོ་བོ་ཉིད་ཅེས་བྱ་བ་ནི་རང་གིས་གསལ་བའི་བདག་ཉིད་ལ་བྱའོ། །གཟུང་བ་དང་འཛིན་པའི་རྣམ་པ་དག་ཀྱང་རང་གིས་གསལ་བའི་ཕྱིར་རྟོགས་པའི་ངོ་བོ་ཉིད་ཁོ་ན་ཡིན་ནོ། །དེ་དག་ཀྱང་བརྫུན་བ་ཉིད་ཡིན་ན་ནི་དེ་དང་འདྲ་བར་དེ་དང་ཐ་མྱི་དད་པ་རྟོགས་པའི་ངོ་བོ་ཉིད་ཀྱང་བརྫུན་བའི་ངོ་བོ་ཉིད་ཡིན་ན། ཅི་ལྟར་མངོན་སུམ་གྱི་ཚད་མས་ཡང་དག་པ་འགྲུབ་པའི་དངོས་པོའི་ངོ་བོར་འགྱུར། །ཁྱད་བར་རྣམས་བརྫུན་བ་ཉིད་ཡིན་ན་ནི་རྟོགས་པའི་ངོ་བོ་ཉིད་སྤྱི་ཡང་དངོས་པོར་ཡོད་པར་མྱི་སྲིད་པ་ཉིད་དེ། སྤྱི་ནི་ཁྱད་བར་དག་ཁོ་ན་ལ་གཞན་རྣམ་པར་བཅད་ནས། ཐ་སྙད་འདོགས་པའི་ཕྱིར་རོ། །དེ་ལྟར་ན་ཤེས་པའི་དེ་ཁོ་ན་ཉིད་ཅི་ལྟ་བ་བཞིན་མྱི་མྱོང་བའི་ཕྱིར་འདིར་རང་རིག་པའི་    PT 94B_10R ་དེ་ཁས་ལེན་ན་ནི་དེ་ཉིད་འདྲ་བ་ཁས་བླངས་པར་འགྱུར་རོ། །རྟོགས་པའི་ངོབོ་ཙམ་དུ་ཁྱད་པར་མྱེད་པའི་ཤེས་པའི་བདག་ཉིད་ལ་ནི་འདྲ་བ་མ་གཏོགས་པ་བྱེ་བྲག་དུ་འབྱེད་པ་གཞན་ཡོད་པ་མ་ཡིན་ཏེ། དེ་ལ་ཡང་ཉེས་པ་བཤད་ཟིན་ཏོ། །འོན་ཏེ་ཡང་ཉེ་བ་ཙམ་གྱི་སྒོ་ཁོ་ན་ནས་ཤེས་པས་དོན་གཞན་མྱོང་བར་བྱེད་པ་མ་ཡིན་གྱི། འོན་ན་ཅི་ཞེ་ན། དེ་ལས་བྱུང་བའི་སྒོ་ནས་ཡིན་ནོ་ཞེ་ན། དེ་ཡང་རིགས་པ་མ་ཡིན་ཏེ། ཤེས་པའི་དུས་ན་དེའི་རྒྱུ་ཡུལ་མྱེད་པའི་ཕྱིར་དང༌། མྱེད་པ་ཡང་འཛིན་པར་མྱི་རུང་བའི་ཕྱིར་དང༌། རྒྱུ་དང་འབྲས་བུའི་དངོས་པོ་དུས་མཉམ་པར་མྱི་རུང་བའི་ཕྱིར་དང༌། སུ་ཡང་ཁས་མྱི་ལེན་པའི་ཕྱིར་རོ། མྱིག་གི་དབང་པོ་ལ་སྩོགས་པ་ཡང་དེའི་རྒྱུ་ཡིན་བ་ཉིད་ཀྱིས་འཛིན་པར་ཐལ་བར་འགྱུར་རོ། །ཡུལ་དུས་མཉམ་བ་ཚོགས་པ་གཅིག་ལ་རག་ལས་པ་ཁོ་ན་རྣམ་པར་ཤེས་པས་འཛིན་ཀྱི། གཞན་ནི་མ་ཡིན་ནོ་ཞེས་བྱ་བར་རྟོག་ན་ཡང་མྱིག་ལ་སྩོགས་པ་ཡང་འཛིན་བར་ཐལ་བར་བཟློག་དཀའ་བ་ཉིད་དོ། །གལ་ཏེ་དབང་པོ་ཡུལ་མ་ཡིན་བའི་ཕྱིར་མྱི་འཛིན་ཏོ་ཞེ་ན། དེ་ཉིད་ཡུལ་མ་ཡིན་བ་ཉིད་དུ་མྱི་འགྱུར་ཏེ། ཡུལ་གྱི་མཚན་ཉིད་དུ་གྱུརད་པའི་ཕྱིར་རོ༌། །གཟུང་བ་ཉིད་ཀྱང་གཡུལ་གྱི་ངོ་བོ་ལས་གཞན་མ་ཡིན་ཏེ། དེས་ན་གང་གི་ཕྱིར་ཡུལ་མ་ཡིན་བ་དེའི་ཕྱིར་ཡུལ་མ་ཡིན་ནོ་ཞེས་སྨྲས་པར་འགྱུར་རོ༌། །དེ་ལྟར་ན་ཤེས་པ་རྣམ་པ་མྱེད་པས་ཀྱང་དོན་གཞན་འཛིན་པར་རིགས་པ་མ་ཡིན་ནོ། །གཞན་གྱི་རྣམ་པ་ཅན་གྱིས་ཀྱང་མ་ཡིན་ཏེ། རྣམ་པར་གཞག་པ་མྱེད་པར་ཐལ་བར་འགྱུར་བའི་ཕྱིར་རོ། །དེ་ལྟ་ན་ནི་རྣ་བའི་རྣམ་པར་ཤེས་པས་ཀྱང་གཟུགས་ལ་སྩོགས་པ་འཛིན་པར་འགྱུར་རོ།  །དོན་གཞན་ལྐོག་དུ་གྱུརད་པའི་ཕྱིར། རྣམ་པ་གཞན་ཉིད་ཀྱང་གྲུབ་པར་མྱི་འགྱུར་རོ། །གང་གིས་ན་དོན་གཞན་འཛིན་པར་འགྱུར་བ་རྣམ་པ་གཞན་ཡང་ཡོད་པ་མ་ཡིན་ཏེ། །དེའི་ཕྱིར་རྒྱུ་དང་འབྲས་བུར་གྱུརད་པ་དོན་གཞན་འགའ་ཡང་རབ་དུ་མ་གྲུབ་པས་དོན་དམ་པར་རྒྱུ་དང་འབྲས་བུ་མངོན་སུམ་དུ་མ་གྲུབ་པ་ཡིན་ནོ། །དེའི་ཕྱིར་ཡང་དག་པར་ན། །དེས་དབེན། དེའི་རྣམ་པ་ཅན། །མངོན་སུམ་རྣམ་པ་གཉིས་ཀྱིས་ནི། རྒྱུ་དང་འབྲས་བུའི་དངོས་པོ་ངེས། །ཞེས་སྨྲས་པ་གང་ཡིན་བ་དེ་ཡང་མ་གྲུབ་པ་ཡིན་ནོ། །གལ་ཏེ་འདི་སྙམ་དུ་བློ་རྣམ་པ་དང་བཅས་པ་དང་གཅིག་ཤོས་ཀྱིས་དོན་གཞན་ཡོངས་སུ་གཅོད་པར་མྱི་རུང་བའི་ཕྱིར་རྒྱུ་དང་འབྲས་བུའི་དངོས་པོ་ངེས་པར་བྱས་བའི་ཚད་མ་མྱེད་དུ་ཟིན་ཀྱང༌། འོན་ཀྱང་ཤེས་པ་གཉིས་མྱེད་པར་སྨྲ་བ་ལ་ཅུང་ཟད་ཀྱང་གནོད་པ་མྱེད་དེ། རིགས་པ་སྨྲ་བའི་དེ་ལྟར་ན་དངོས་པོ་ཐམས་ཅད་སེམས་ཙམ་གྱི་ལུས་གཙོ་བོ་ཡིན་ནོ༎་    PT 94B_11B ་དག་ལས་དེའི་རྣམ་པར་ཤེས་པ་སྐྱེའི། དེའི་ཚེ་རང་གི་རིགས་མཐུན་བའི་སྐད་ཅིག་མ་མྱི་སྐྱེ་ན་ཐམས་ཅད་ལོང་བ་དང་འོན་པ་ལ་སྩོགས་པའི་དངོས་པོར་ཐལ་བར་འགྱུར་རོ་ཞེས་ཟེར་བ་དེ་ཡང་རིགས་པ་མ་ཡིན་ཏེ། འདི་ལྟར་རེ་ཤིག་ལོང་བ་དང་འོན་བ་ལ་སྩོགས་པའི་དངོས་པོར་ཐལ་བར་འགྱུར་བར་གླེང་བ་གང་ཡིན་བ་དེ་ཁས་མྱི་ལེན་པའི་ཕྱིར་མྱི་སྲིད་པ་ཉིད་དོ། །ཐམས་ཅད་ཚོགས་པ་ཁོ་ན་ལས་སྐྱེ་བའི་ཕྱིར་གཅིག་ལ་གཅིག་སྐྱེ་བ་ནི་ཅུང་ཟད་ཀྱང་མྱེད་དོ། །གང་གིས་ན་གཅིག་ལས་དུ་མ་སྐྱེ་བ་དང་དུ་མ་ལས་གཅིག་སྐྱེ་བ་འགལ་བ་རྒྱུའི་རང་གི་ངོ་བོ་འཕོས་ནས་སྐྱེད་པར་བྱེད་པ་ཉིད་དུ་ནི་མྱི་འདོད་མོད་ཀྱི། འོན་ཀྱང་མར་མྱེ་ལས་སྩོགས་པ་རང་གི་ངོ་བོ་དུ་མ་ཅན་ཡོད་པ་ཙམ་གྱིས་འབྲས་བུར་རང་གི་ངོ་བོ་དུ་མ་ཅད་སྐྱེད་པར་མཐོང་བ་ཉིད་དོ། །རྒྱུའི་ཐ་དད་པ་ཐ་དད་པར་བྱེད་པ་མ་ཡིན་བར་ཐལ་བར་ཡང་མྱི་འགྱུར་ཏེ། རྒྱུའི་བྱེ་བྲག་ལས་འབྲས་བུའི་བྱེ་བྲག་སྐྱེ་བའི་ཕྱིར་རོ། །རྒྱུའི་བྱེ་བྲག་ལས་འབྲས་བུའི་བྱེ་བྲག་སྐྱེའོ་ཞེས་བྱ་བ་གང་ཡིན་བའི་དོན་རྒྱུའི་ཐ་དད་པ་ཐ་དད་པར་བྱེད་པ་ཉིད་ཡིན་ནོ། །གང་ཡང་བརྟེན་ཅིང་འབྲེལ་པར་འབྱུང་བ་གང་ཡིན་པ་དེ་ནི་ངོ་བོ་ཉིད་ཀྱི་ཞི་བའོ་ཞེས་ཟེར་བ་དེ་ཡང་འདིའི་མ་ངེས་པ་ཡིན་ཏེ། རྟེན་ཅིང་འབྲེལ་བར་འབྱུང་བ་ཉིད་དང། ངོ་བོ་ཉིད་དང་བཅས་པར་ལྷན་ཅིག་འགལ་བ་མྱེད་པའི་ཕྱིར་རོ། །རྟེན་ཅིང་འབྲེལ་པར་འབྱུང་བ་ཉིད་ངོ་བོ་ཉིད་དང་བཅས་པ་ཉིད་དུ་གྲགས་པའི་ཕྱིར་གཏན་ཚིགས་འགལ་བ་ཉིད་ཀྱང་ཡིན་ཏེ། ནམ་མཁའི་མེན་ཏོག་ལ་སྩོགས་པ་མ་སྐྱེས་པ་རྣམས་ནི་ངོ་བོ་ཉིད་དང་བཅས་པར་ཉམས་སུ་མྱོང་བ་མྱེད་དོ། །གལ་ཏེ་དངོས་པོ་རྣམས་དོན་དམ་པར་ངོ་བོ་ཉིད་དང་བཅས་པ་ཉིད་དུ་མ་གྱུར་ན་ནི་དེའི་ཚེ་འདི་དག་ཀུན་རྫོབ་དུ་ཡང་ངོ་བོ་ཉིད་དུ་མྱི་འགྱུར་རོ། །གང་དག་དོན་པར་མྱེད་པ་དེ་དག་ནི་ཀུན་རྫོབ་དུ་ཡང་མྱི་སྐྱེ་བར་མཐོང་སྟེ། དཔེར་ན་མོ་ཤམ་གྱི་བུ་ལྟ་བུ་འོ། །ངོ་བོ་ཉིད་མྱེད་པ་ཉིད་དུ་མཚུངས་ན་ཅི་ལྟར་གཟུགས་ལ་སྩོགས་པ་སྣང་བ་དེ་བཞིན་དུ་རི་བོང་གི་རྭ་སྩོགས་པ་ཡང་ཅིའི་ཕྱིར་སྣང་བར་མྱི་འགྱུར་ཏེ། སྣང་བའི་བྱེ་བྲག་ངེས་པ་འདི་ལ་རྒྱུ་ནི་ཅུང་ཟད་ཀྱང་མྱེད་དོ། །གང་དག་དངོས་པོ་ཐམས་ཅད་ནི་གཅིག་དང་དུ་མའི་རང་བཞིན་དང་བྲལ་བའི་ཕྱིར་རང་བཞིན་མྱེད་པའོ། །ཞེས་ཟེར་བ་དེ་ལ་ཡང་གལ་ཏེ་ཐལ་བར་བསྒྲུབ་ན་ནི་   PT 94B_11R གཞན་དངོས་པོར་གྱུརད་པ་ཁས་མྱི་ལེན་པའི་ཕྱིར། གཏན་ཚིགས་གཅིག་ཤོས་ལ་མ་གྲུབ་པ་ཡིན་ནོ། །གང་ཡང་འབྲས་བུ་ཡོད་པ་ཡང་མྱི་སྐྱེ་སྟེ། སྐྱེ་བ་དོན་མྱེད་པའི་ཕྱིར་རོ། །མྱེད་པ་ཡང་མ་ཡིན་ཏེ། རི་བོང་གི་རྭ་ལ་སྩོགས་པ་ཡང་སྐྱེ་བར་ཐལ་བར་འགྱུར་བའི་ཕྱིར་རོ་ཞེས་ཟེར་བ་དེ་ཡང་རིགས་པ་མ་ཡིན་ཏེ། འབྲས་བུ་ཡོད་པ་སྐྱེ་བ་དགག་ན་ཁྱེད་ལ་གཉི་ག་ལ་གྲུབ་པའི་གཏན་ཚིགས་དང་དཔེ་མྱེད་དེ། ངོ་བོ་ཉིད་མྱེད་པ་ཉིད་དུ་དམ་བཅས་པ་ཉམས་པར་འགྱུར་རོ། །གྲངས་ཅན་ལས་སྩོགས་པས་ཀུན་བརྟགས་པའི་འབྲས་བུ་ཡོད་པར་སྨྲ་བ་མྱི་རུང་དུ་ཆུག་ན་ཡང༌། འབྲས་བུ་མྱེད་པ་སྐྱེ་བ་ལ་གོ་འགལ་བ་ཅི་ཞིག་ཡོད་ན། གང་གིས་ན་འདི་ཡང་དགག། རི་བོང་གི་རྭ་ལས་སྩོགས་པ་སྐྱེ་བར་ཐལ་བར་ཡང་མྱི་འགྱུར་ཏེ། དེ་དག་ལ་དེ་ལྟ་བུའི་རྒྱུ་མྱེད་པའི་ཕྱིར་མྱི་སྐྱེ་བ་ཡིན་གྱི། མྱེད་པའི་ཕྱིར་ནི་མ་ཡིན་ནོ། །ཐམས་ཅད་ལས་ཐམས་ཅད་སྐྱེ་བར་ཐལ་བར་ཡང་མྱི་འགྱུར་ཏེ། རྒྱུའི་ནུས་པ་སོ་སོར་ངེས་པའི་སྒོ་ནས་གནས་པ་ངེས་པའི་ཕྱིར་རོ། །རྒྱུའི་ནུས་པ་སོ་སོར་ངེས་པ་ཡང་གདོན་མྱི་ཟ་བར་ཁས་བླངས་དགོས་སྟེ། །དེ་ལྟ་མ་ཡིན་ན་རྒྱུ་དང་འབྲས་བུའི་དངོས་པོ་ཀུན་རྫོབ་ལ་ཡང་ཅིའི་ཕྱིར་ཐམས་ཅད་ལས་ཐམས་ཅད་སྐྱེ་བར་མྱི་འགྱུར། །གཞན་ཡང་གལ་ཏེ་ཞིག་པ་དང་མ་ཞིག་པ་ལས་སྩོགས་པའི་རྣམ་པ་རྟོག་པ་དོན་དམ་པའི་སྐྱེ་བ་ལ་གནོད་པར་བྱེད་ན་ཀུན་རྫོབ་པ་ལ་ཡང་ཅིའི་ཕྱིར་གནོད་པར་མྱི་བྱེད་དེ། །དངོས་པོའི་སྟོབས་ལས་འོངས་པའི་གཏན་ཚིགས་ཀྱི་ཡུལ་ན་སྐྱེས་བུའི་འདོད་པའི་དབང་གིས་རྣམ་པར་དབྱེ་བར་རིགས་པ་མ་ཡིན་ནོ། །འོན་ཏེ་མངོན་སུམ་ལ་གནོད་པར་དོགས་པས་དེ་ལ་གཏན་ཚིགས་མྱི་འཇུག་གོ་ཞེ་ན། འོ་ན་ནི་གཏན་ཚིགས་མ་ཡིན་ཏེ། གནོད་པར་བྱར་རུང་བའི་ཕྱིར་རོ། །གང་དག་རྒྱུ་གཅིག་ལས་ཀྱང་འབྲས་བུ་དུ་མར་སྐྱེ་བར་རིགས་པ་མ་ཡིན་ལ། དུ་མ་ལས་ཀྱང་གཅིག་སྐྱེ་བ་མ་ཡིན་ནོ། །གཞན་དུ་ན་རྒྱུའི་ཐ་དད་པ། ཐ་དད་པར་བྱེད་པ་མ་ཡིན་བར་འགྱུར་རོ། །དེ་ཉིད་རྒྱུ་དུ་མ་ལས་ཀྱང་འབྲས་བུ་དུ་མ་མྱི་སྐྱེ་བ་སྟེ། འདི་ལྟར་གལ་ཏེ་འབྲས་བུ་རེ་རེ་ལ་རྒྱུ་ཐམས་ཅད་ཀྱིས་བྱེད་ན་ནི་དེའི་ཚེ་རྒྱུའི་ཐ་དད་པ་དེ་ཉིད་ཐདད་པར་བྱེད་པ་མ་ཡིན་བར་འགྱུར་ཏེ། དུ་མ་ལས་རེ་རེ་ཞིག་སྐྱེ་བའི་ཕྱིར་རོ། །འོན་ཏེ་རེ་(རེ་)ལ་མྱི་བྱེད་ན་ནི་དེའི་ཚེ་ཅི་ལྟར་དུ་མ་ལས་དུ་མ་སྐྱེ་བ་ཡིན་ཏེ། གཅིག་ལ་གཅིག་སྐྱེ་བ་ཡང་མ་ཡིན་ཏེ། མྱིག་ལ་སྩོགས་པའི་དབང་པོ་     [Pelliot tibétain 94C - has [20] image]  PT 94C_1R ་༌མངོན་སུམ་ཉིད་དུ་མྱི་རིགས་སོ། །ཤེས་པ་རང་རིག་པའི་མངོན་སུམ་ཉིད་ཡིན་དུ་ཟིན་ཀྱང༌། འོན་ཀྱང་དེ་ལས་རྒྱུ་དང་འབྲས་བུ་དངོས་པོ་ནི་མྱི་འགྲུབ་སྟེ། རང་གི་བདག་ཉིད་གཅིག་པ་ཉིད་ཀྱིས་རྒྱུ་དང་འབྲས་བུར་གྱུརད་པའི་ངོ་བོ་ཉིད་གཉིས་འགལ་བའི་ཕྱིར་རོ། །བལྟོས་པའི་བྱེ་བྲག་གིས་གཉི་གའི་ངོ་བོར་བརྟག་ན་ཡང༌། བལྟོས་པ་དོན་གཞན་ཡིན་བ་ཉིད་ཀྱིས་རང་རིག་པའི་མངོན་སུམ་ཉིད་དམ་ཡིན་ན། དེ་མ་གྲུབ་པའི་ཕྱིར་དེ་ལ་བལྟོས་ནས་རྣམ་པར་གཞག་པ་གཉི་གའི་ངོ་བོ་ཡང་མངོན་སུམ་ཉིད་དུ་རིགས་པ་མ་ཡིན་ནོ། །ཤེས་པ་རྒྱུ་དང་འབྲས་བུའི་ངོ་བོ་དོན་དུ་གྱུརད་པ་དག་ཀྱང་དུས་ཐ་དད་པའི་ཕྱིར་ཤེས་པ་གཅིག་ལ་མྱེད་དོ། །བདག་ཉིད་ཁོ་ནར་ཡོངས་སུ་གཏུགས་པའི་ཕྱིར་འདི་དག་ཕན་ཚུན་རང་གི་ངོ་བོ་མྱོང་བ་ཡང་མ་ཡིན་ན། ཤེས་པ་གང་ཞིག་ལ་དེ་གཉིས་མངོན་སུམ་དུ་མྱོང་བ་ཉིད་དུ་འགྱུར། །དེ་གཉིས་ཤེས་པ་གཅིག་ལ་མྱི་མྱོང་ན་ནི་གང་གིས་ཀྱང་འབྲེལ་པ་གཟུང་བར་མྱི་ནུས་སོ། །ཤེས་པ་གཅིག་ལསྣང་བ་ཡིན་དུ་ཟིན་ཀྱང་འདི་ནི་རྒྱུའོ་འབྲས་བུའོ་ཞེས་མངོན་སུམ་དུ་དེ་གཉིས་དེ་ཡོད་ན། །ཡོད་པ་ཉིད་ཀྱི་འབྲེལ་པ་གཟུང་བར་ནི་མྱི་ནུས་ཏེ། དེ་ནི་རྣམ་པར་མྱི་རྟོག་པའི་ཕྱིར་རོ། །ཀུན་དུ་འབྲེལ་པ་མ་བཟུང་བར་ཡང་རྒྱུ་དང་འབྲས་བུའི་དངོས་པོ་རེ་གཟུང་བར་མྱི་འགྱུར་ཏེ། ཧ་ཅང་ཐལ་བར་འགྱུར་རོ། །དོན་དམ་པར་དེའི་རྗེས་ལ་ཐོབ་པ་གཏན་ལ་འབེབས་པའི་ཤེས་པས་ཀྱང་དེ་གཉིས་རུང་བར་རིགས་པ་མ་ཡིན་ཏེ། དེས་དེ་དག་ཉམས་སུ་མ་མྱོང་བའི་ཕྱིར་རོ། །གཞན་གྱིས་ཉམས་སུ་མྱོང་བ་གཞན་གྱིས་གཏན་ལ་འབེབས་པ་ནི་མ་ཡིན་ཏེ། ཧ་ཅང་ཐལ་བར་འགྱུར་བའི་ཕྱིར་རོ། །རྒྱུད་གཅིག་ཡིན་བའི་ཕྱིར་གཅིག་གིས་ཉམས་སུ་མྱོང་བར་བརྟགས་པ་ཡང་རིགས་པ་མ་ཡིན་ཏེ། རྒྱུད་གཅིག་པ་ཉིད་དུ་བརྟགས་པ་དངོས་པོ་མྱེད་པའི་ཕྱིར་རོ། །རྒྱུད་ཆན་(ཚན་)ཐ་དད་པ་རྣམས་ཀྱང་སྣ་ཚུན་(སྣང་ཚུལ་)མྱོང་བ་མྱེད་པའི་ཕྱིར་རོ། །གཏན་ལ་འབེབས་པའི་ཤེས་པའི་དུས་ན་ཡང་རྒྱུ་དང་འབྲས་བུ་དག་འདས་པའི་ཕྱིར་རོ། །དེའི་ཕྱིར་རང་རིག་པའི་མངོན་སུམ་གྱི་སྒོ་ནས་ཀྱང་རྒྱུ་དང་འབྲས་བུ་ཡང་དག་པ་མྱི་འགྲུབ་བོ། །ཅི་སྟེ་གལ་ཉེ་རྒྱུ་དང་འབྲས་བུ་མངོན་སུམ་དུ་ཉམས་སུ་མ་མྱོང་ན། །ཅ་ྀལྟར་དེ་ལ་དྲན་བའི་ངོ་བོ་སྐྱེ་བར་འགྱུར་སྙམ་ན།  དེ་ཡང་རིགས་པ་མ་ཡིན་ཏེ། རྨྱི་ལམ་ལ་སྩོགས་པ་དག་ན་དོན་ཉམས་སུ་མ་མྱོང་ཡང་དྲན་བ་སྲིད་པའི་ཕྱིར་ལ། དེ་ཡང་རང་གི་ངོ་བོར་མཐར་ཐུག་པས། དོན་དམ་པར་གཞན་ཉམས་སུ་མྱོང་བར་མྱི་འགྲུབ་སྟེ། ཅི་སྐད་དུ་སྔར་བཤད་པ་བཞིན་ནོ། །དེ་ལྟར་ནི་མངོན་སུཾ་   PT 94C_1V གྱི་སྒོ་ནས་ནི་དེ་འགྲུབ་པར་རིགས་པ་མ་ཡིན་ནོ། །རྗེས་སུ་དཔག་པའི་སྒོ་ནས་ཀྱང་མ་ཡིན་ཏེ། ཅི་སྐད་བཤད་པའི་ཚུལ་གྱིས་མངོན་སུམ་དུ་རྒྱུ་དང་འབྲས་བུའི་ཆོས་ཅན་འགའ་ཡང་མ་གྲུབ་པའི་ཕྱིར། གང་ལ་དེའི་དངོས་པོར་རབ་དུ་བསྒྲུབ་པར་བྱ། གཏན་ཚིགས་ཐམས་ཅད་ཀྱང་རང་གི་ངོ་བོ་དང་གཞི་མ་གྲུབ་པ་ཡིན་ནོ། །དཔེའི་ཆོས་ཅན་ཡང་མ་གྲུབ་སྟེ། ཐམས་ཅད་དུ་བརྒལ་ཞིང་བརྟག་པའི་མཚུངས་པའི་ཕྱིར་རོ། །གཞན་ཡང་རེ་ཤིག་འབྲས་བུའི་གཏན་ཆིགས་ཀྱིས་ནི་དེའི་དངོས་པོ་བསྒྲུབ་པར་ནུས་པ་མ་ཡིན་ཏེ། གཅིག་ལ་གཅིག་རྟེན་(བརྟེན་)པའི་ཉེས་པར་འགྱུར་བའི་ཕྱིར་རོ། །རྒྱུ་དང་འབྲས་བུའི་དངོས་པོ་གྲུབ་ན་འབྲས་བུའི་གཏན་ཚིགས་སུ་འགྱུར་ལ། འབྲས་བུའི་གཏན་ཚིགས་ཡང་དག་པར་གྲུབ་ན་རྒྱུ་དང་འབྲས་བུའི་དངོས་པོ་གྲུབ་པས་གཅིག་ལ་གཅིག་རྟེན་པ་ཉིད་དུ་གསལ་རབ་པ་དེ་ནི་ཡིན་ནོ། །རང་བཞིན་གྱི་གཏན་ཚིགས་ཀྱང་ཆོས་ཅན་མ་གྲུབ་པའི་ཕྱིར་གང་ཏུ་འཇུག་པར་འགྱུར། ཆོས་ཅན་གྲུབ་དུ་ཆུག་ན་ཡང་རྒྱུ་དང་འབྲས་བུའི་དངོས་པོ་དོན་དམ་པ་བསྒྲུབ་པར་བྱ་བ་ལ་གང་ཏུ་ཡང་གཏན་ཚིགས་ཀྱིས་ཁྱབ་པ་ནི་མ་གྲུབ་སྟེ། ཐམས་ཅད་དུ་བརྒལ་ཞིང་བརྟག་པ་མཚུངས་པའི་ཕྱིར་རོ། །གཞན་ཡང་ཁྱེད་ཀྱིས་རྒྱུ་དང་འབྲས་བུ་ཉིད་ཡང་དག་པར་གྲུབ་པར་བྱ་བའི་ཕྱིར། འདི་ལྟ་སྟེ། དེ་ཡོད་ནི་ཡོད་པ་ཉིད་ཅེས་བྱ་བ་འདི་ཉེ་བར་བརྗོད་པ་ཡིན་ན། དེ་ཡང་འཁྲུལ་པ་ཡིན་ཏེ། དེའི་རྒྱུ་དང་དུས་མཉམ་བ་ན་ཡོད་པ་འགྲོ་བ་མ་ལུས་པ་ཡོད་ན། ཡོད་པ་ཉིད་ཡིན་ཡང་དེའི་རྒྱུ་ཅན་ཉིད་དུ་མྱི་སྲིད་པའི་ཕྱིར་རོ། །འོན་ཏེ་ཡང་རྒྱུན་ཁོ་ན་ལ་རྗེས་སུ་འགྲོ་བ་དང༌། ལྡོག་པ་དག་གིས་དེ་ཡོད་ན་ཡོད་པ་ཉིད་ངེས་པའི་གཏན་ཚིགས་ཉིད་དུ་རྗོད་ཀྱི། སྐད་ཅིག་མ་ལ་ནི་མ་ཡིན་ནོ་ཞེ་ན། དེ་ཡང་འདིར་རྒྱུ་དང་འབྲས་བུ་དོན་དམ་པ་འགྲུབ་པའི་སྐབས་ཡིན་བའི་ཕྱིར་རིགས་པ་མ་ཡིན་ཏེ། སྐད་ཅིག་མ་ལ་མ་གཏོགས་པར་དོན་དམ་པ་པའི་རྒྱུན་མ་གྲུབ་པའི་ཕྱིར་རོ། །འབྲས་བུའི་སྐད་ཅིག་མ་གང་ཞིག་རྒྱུའི་སྐད་ཅིག་མ་གང་ཞིག་ཡོད་ན་ཡོད་པར་རྟོག་པ་དེ་ནི། དེ་དང་དུས་མཉམ་བ་ན་ཡོད་པ། ཐམས་ཅད་དུ་གཏོགས་པའི་སྐད་ཅིག་མ་མ་ལུས་པ་ཡོད་ན། ཡོད་པ་ཡང་ཡིན་ཏེ། ཅི་ལྟར་དེ་རང་གི་རྒྱུའི་སྐད་ཅིག་མ་ཡོད་ན། མཐོང་ལ། དེ་མྱེད་པར་མ་མཐོང་བ་དེ་བཞིན་དུ་དེའི་རྒྱུའི་སྐད་ཅིག་མ་དང་དུས་མཉམ་བ་ན་ཡོད་པ་ཐམས་ཅད་དུ་གཏོགས་པའི་སྐད་ཅིག་མ་    PT 94C_2R ་དུ་བརྗོད་དགོས་ཏེ། །དངོས་པོ་མྱེད་པ་ལས་རབ་དུ་རྣམ་པར་མ་ཕྱེ་བའི་ངོ་བོ་ཉིད་ནི་དངོས་པོ་ཉིད་དུ་རྟོགས་པར་ནུས་པ་མ་ཡིན་ནོ། །དེ་ལ་བདག་ཉིད་ཀྱི་རང་གི་ངོ་བོ་འཛིན་པའི་མཚན་ཉིད་ཀྱི་ཁྱད་པར་ཡོད་དོ་ཞེས་བརྗོད་པར་ཡང་རིགས་པ་མ་ཡིན་ཏེ། དངོས་པོ་མྱེད་པ་ལ་ཡང་ནུས་པ་ཐམས་ཅད་དང་བྲལ་བའི་བདག་ཉིད་ཀྱི་ངོ་བོ་འཛིན་པ་ཡོད་པའི་ཕྱིར་རོ། །མོ་ཤམ་གྱི་བུ་ལ་སོགས་པ་དང༌། ཁྱད་པར་མྱེད་པ་དེ་ལྟ་བུ་ལ་ཡང་དངོས་པོ་ཞེས་མྱིང་དུ་འདོགས་ན་ནི། བརྩད་པ་ནི་མྱེད་དེ། འོན་ཀྱང་མོ་ཤམ་གྱི་བུ་ལ་རྩོགས་པ་ལ་ཡང་རྒྱུ་མྱེད་པར་དེ་ཅི་སྟེ་མྱི་རྗོད་ཅེས་ནི་སྨྲའོ། །དེ་ལྟ་བས་ན་འདི་ལྟར་འདུས་མ་བྱས་ཡོད་པ་ཉིད་དུ་སྨྲ་བ་འདི་ན་བཟང་པོ་མ་ཡིན་ནོ། །དེ་ཉིད་ཀྱི་ཕྱིར་འཕགས་པ་ལང་ཀར་གཤེགས་པ་ལས་ཡང་བློ་གྲོས་ཆེན་པོ་འདི་སྟེ། ནམ་མཁའ་དང་འགོག་པ་དང་མྱ་ངན་ལས་འདས་པ་མ་བྱས་པའི་དངོས་པོར་སྒྲོ་འདོགས་པ་ནི་ཡོད་པ་མ་ཡིན་བ་ལ་སྒྲོ་འདོགས་པའོ་ཞེས་གསུངས་སོ། །གང་གཞན་དག་རྟག་པ་དང་མྱི་རྟག་པ་ཉིད་ལ་སྩོགས་པར་བརྗོད་པར་བྱ་བ་མ་ཡིན་བ་གང་ཟག་ལ་སྩོགས་བས་སྒྲུབ་པ་གཉ་ྀག་ཡང་མ་ངེས་པ་ཡིན་ནོ་ཞེས་སྨྲས་པ་ཡང་རིགས་པ་མ་ཡིན་ཏེ། དངོས་པོ་ཡོད་པ་ལ་ཅི་ལྟར་ཡང་བརྗོད་པར་བྱ་བ་མ་ཡིན་བ་ཉིད་མྱི་སྲིད་པའི་ཕྱིར་རོ། །འདི་ལྟར་རྟག་པ་དང་མྱི་རྟག་པ་དག་ཕན་ཚུན་སྤངས་ཏེ། གནས་པའི་མཚན་ཉིད་དག་ནི་གཅིག་བསྒྲུབ་པ་དང༌། དགག་པ་གཞན་དགག་པ་དང༌། སྒྲུབ་པ་མྱེད་ན་མྱེད་པ་ཡིན་བའི་ཕྱིར། གཅིག་དགག་པ་གང་ཡིན་བ་དེ་ཉིད་དངོས་པོ་གཞན་སྒྲུབ་པ་ཡིན་བའི་ཕྱིར། ཅི་ལྟར་ན་དངོས་པོ་བརྗོད་པར་བྱ་བ་མ་ཡིན་ན་ཞེས་བྱ་བ་ཉིད་ཡིན། དེ་ལྟ་མ་ཡིན་ན་ཁྱད་བར་མྱེད་པའི་ཕྱིར་ཐམས་ཅད་བརྗོད་པར་བྱ་བ་མ་ཡིན་བ་ཁོ་ནར་འགྱུར་རོ། །དེ་ལྟ་བས་ན་རང་དང་གཞན་གྱིས་སྨྲས་པའི་དངོས་པོའི། བྲག་(གྲ)མ་ལུས་པ་དག་གཞོམ་བའི་ཕྱིར་བདག་ཉིད་ཆེན་པོ་རྣམས་ཀྱིས། རྡོ་རྗེའི་གཟེགས་མ་ཐོགས་པ་མྱེད་པ་བཞི་པོ་འདི་དག་རབ་ཏུ་གསུངས་པའི་ཕྱིར། ལམ་འདི་ཐམས་ཅད་ཀྱིས་འགལ་བར་མྱི་བྱ་བ་ཉིད་དོ། །རང་ལས་མ་ཡིན་གཞན་ལས་མྱིན། །གཉིས་ལས་མ་ཡིན་རྒྱུ་མྱེད་མྱིན། །དངོས་པོ་གང་དག་གང་ན་ཡང༌། །སྐྱེས་པ་ནམ་ཡང་ཡོད་མ་ཡིན། །ཞེས་བཤད་པ་ཡིན་ནོ། །དེ་ལྟར་ཆོས་ཐམས་ཅད་ཡང་དག་པར་བདག་མྱེད་པར་རབ་ཏུ་བསྒྲུབས་བ་ཡིན་ནོ། །དེ་ཉིད་ཀྱི་ཕྱིར་བཅོམ་ལྡན་འདས་ཀྱིས་འཕགས་པ་ཤེས་རབ་ཀྱི་ཕ་རོལ་དུ་ཕྱིན་པ་ལས་དངོས་པོ་རྣམ་ལ་   PT 94C_2V རྟག་པ་དང་མྱི་རྟག་པར་འཛིན་པ་བཀག་པ་ཡིན་ཏེ། །དེ་བཞིན་དུ་ཁུངས་ཀྱི་མདོ་རྣམས་ཀྱང་སྔར་བསྟན་པ་ཉིད་ཡིན་ནོ། །དེ་བཞིན་དུ་གཞན་ཡང་གལ་ཏེ་གཟུགས་རྟག་གོ་ཞེས་བྱ་བར་སྤྱོད་ན། ཤེས་རབ་ཀྱི་ཕ་རོལ་དུ་ཕྱིན་པ་ལ་མྱི་སྤྱོད་དོ། །དེ་ཅིའི་ཕྱིར་ཞེ་ན། གཟུགས་དེ་ཉིད་ཀྱང་དེ་ལྟར་ཡོད་པ་མ་ཡིན་ན། རྟག་པར་འགྱུར་བ་ལྟ་ཞིག་སྨོས་ཀྱང་ཅི་དགོས་ཤེས་གསུང་སྟེ། དེ་བཞིན་དུ་རྣམ་པ་ཐམས་ཅད་མཁྱེན་པའི་ཡེ་ཤེས་ཉིད་ཀྱི་མཐར་ཐུག་པའི་བར་དུ་སྦྱང་བར་བྱའོ། །དེ་ལྟ་བས་ན་འདིར་གང་གཞན་ལས་འབྲས་བུ་སྐྱེ་བ་ལ་གོ་འགལ་བ་ཅི་ཞིག་ཡོད་ན། གང་གིས་ན་དེ་ལས་ཀྱང་འབྲས་བུ་སྐྱེ་བ་འགོག་པར་བྱེད། འདི་ལ་ནི་གནོད་པ་ཅན་གྱི་ཚད་མ་ཡང་མྱེད་དོ་ཞེས་བྱ་བ་ལ་སྩོགས་པ་སྨྲས་པ་དེ་ཐམས་ཅད་ཀྱང་ལན་བཏབ་པ་ཡིན་ནོ། །གང་ཡང་འབྲས་བུ་ཡོད་པ་སྐྱེ་བ་དགག་པར་བྱ་བ་ལ་ཁྱེད་ལ་གཉི་ག་ལ་གྲུབ་པའི་གཏན་ཚིགས་དང་དཔེ་མྱེད་དོ་ཞེས་བྱ་བ་ལ་སྩོགས་པ་སྨྲས་པ་དེ་ཡང་རིགས་པ་མ་ཡིན་ཏེ། འདི་ལྟར་ཡོད་པ་ཞེས་བྱ་བ་ཅི་ཞེས་བྱ། ཆ་ཤས་མྱེད་པ་ལ་ཆ་ཤས་ཀྱིས་འགྲུབ་པ་མྱི་སྲིད་པའི་ཕྱིར་གང་བདག་ཉིད་ཐམས་ཅད་ཀྱིས་ཡོངས་སུ་གྲུབ་པའི་ངོ་བོ་ཉིད་ཅིག་ཡིན་གྲང་ན། ཡོངས་སུ་གྲུབ་པའི་ངོ་བོ་གང་ཡིན་བ་དེ་ནི་གཞན་དག་གིས་སྔོན་མྱེད་པའི་ཁྱད་པར་བྱར་ཡོད་པ་མ་ཡིན་ནོ། །གང་ཞིག་གཞན་དག་གིས་སྔོན་མྱེད་པའི་ཁྱད་བར་བྱར་མྱེད་པ་དོན་ནམ་ཡང་གང་གིས་ཀྱང་མྱི་སྐྱེད་དེ། དཔེར་ན་ནམ་མཁའི་པད་མོ་ལ་སྩོགས་པ་ལྟ་བུའོ། །ཡོད་པར་མངོན་པར་འདོད་པ་ཡང་དེ་དང་འདྲ་བའི་ཕྱིར་ཅི་ལྟར་གཏན་ཚིགས་ལ་སྩོགས་པ་མྱི་སྲིད་པ་ཡིན་ཏེ། རྣམ་པར་གཅད་པ་ཙམ་ཞིག་བསྒྲུབ་པར་བྱ་བ་ཡིན་བའི་ཕྱིར་དང༌། གཏན་ཚིགས་སུ་ཡང་དེ་ལྟ་བུ་སྟོན་པའི་ཕྱིར་ལ་དེ་དག་ཀྱང་ཆོས་ཅན་དངོས་པོར་མ་གྱུརད་པ་ལ་ཡང་མྱི་འགལ་བའི་ཕྱིར་རོ། །དེའི་ཕྱིར་གཞི་མ་གྲུབ་པ་ཉིད་ལ་སྩོགས་པའི་ཉེས་པ་མ་ཡིན་ཏེ། འདི་ནི་སྔར་བསྟན་ཟིན་པ་ཁོ་ནའོ། །བསྒྲུབ་པར་བྱ་བ་དང༌། སྒྲུབ་པའི་ཆོས་དག་འཐུན་ (མཐུན་)བའི་ཕྱོགས་ཀྱི་རྗེས་སུ་འགྲོ་བའི་ཕྱིར་གཏན་ཚིགས་འགལ་བ་ཉིད་(ཀྱང)ཡིན་ནོ། །ཐ་སྙད་ཀྱི་སྒོ་ནས་ཁྱད་པར་དུ་བྱར་ཡོད་པ་ཉིད་ཀྱིས་སྐྱེ་བ་ལ་ཁྱབ་པའི་ཕྱིར། ཁྱབ་པར་བྱེད་པ་ལོག་ན། ཁྱབ་པར་བྱ་བ་མྱི་སྲིད་པས་མ་ངེས་པ་ཉིད་ཀྱང་མ་ཡིན་ནོ། །འདི་ལྟར་གང་ཞིག་གཞན་དག་གིས་ཁྱད་པར་དུ་བྱེད་པ་དེ་ནི་རང་བཞིན་གཞན་ཡིན་ན། གཞན་གང་ཡིན་བ་དེ་ཅི་ལྟར་   PT 94C_3R རྣམ་པ་སྣ་ཚོགས་སུ་སྣང་བ་ལ་འགལ་བ་ཉིད་དུ་སྣང་མོད་ཀྱི། །འགལ་བར་རྣམ་པར་མྱི་གཞག་སྟེ། དེའི་ཡུལ་ནི་དངོས་པོ་ཡིན་བའི་ཕྱིར་རོ། །དངོས་པོའི་སྟོབས་ཀྱིས་ཞུགས་པའི་རྗེས་སུ་དཔག་པས་དངོས་པོ་ཉིད་དུ་ཁས་ལེན་པ་ཁོ་ན་ལ་འགལ་བརྗོད་པར་བྱེད་ཀྱི། བརྫུན་བར་འདོད་པ་ལ་ནི་མ་ཡིན་ནོ། །དེ་ལྟ་མ་ཡིན་ན་རྗེས་སུ་དཔག་པ་དེ་དངོས་པཱོ་སྟོབས་ཀྱིས་ཞུགས་པ་ཉིད་དུ་མྱི་འགྱུར་རོ། །དེས་ན་རྣམ་པར་ཤེས་པ་འཁྲུལ་བ་དང་ལྡན་བའི་རྣམ་པ་བརྫུན་བ་རྣམས་ཀྱང་སྣང་བར་འགྱུར་ལ། དེ་ལ་དེ་ཉིད་དང་གཞན་ཉིད་ལ་སྩོགས་པ་འགལ་བ་བརྗོད་པར་ཡང་མྱི་བྱེད་དོ་སྙམ་དུ་སེམས་ན། གལ་ཏེ་དེ་ལྟར་རྒྱུ་དང་འབྲས་བུའི་དངོས་པོ་ཀུན་རྫོབ་པ་ལ་ཡང་ཅིའི་ཕྱིར་འགལ་བརྗོད་པར་བྱེད་དེ། བརྫུན་བ་དེ་ལ་ཡང་དངོས་པོའི་སྟོབས་ཀྱིས་ཞུགས་པའི་རྗེས་སུ་དཔག་པའི་ཡུལ་ཉིད་མྱི་སྲིད་པས་འདི་ལ་ཡང་འགལ་བརྗོད་པར་མ་བྱེད་ཅིག། །དེ་རྗོད་ན་ཡང་གདོན་མྱི་ཟ་བར་ཁོ་བོ་ཅག་གི་འདོད་པ་ཁོ་ན་འགྲུབ་ཀྱི། ཁྱེད་ཀྱི་ནི་མ་ཡིན་ཏེ། འདི་ལྟར་དེ་ལ་འགལ་བར་རྗོད་པ་ཁྱེད་ཀྱིས་བརྫུན་བ་ཉིད་ཁོ་ནར་བསྒྲུབ་ འགྱུར་གྱི། སྣང་བ་སེལ་པ་ནི་མ་ཡིན་ཏེ། བརྫུན་བ་ཡང་གྲགས་པ་དང་མྱི་འགལ་བའི་ཕྱིར་རོ། །དེ་བརྫུན་བ་ཉིད་དུ་སྒྲུབ་ན་ཡང་ཁོ་བོ་ཅག་གི་ཕྱོགས་ཁོ་ན་གཞུང་བཙུགས་པར་འགྱུར་ཏེ། འདི་ལྟར་ཁོ་བོ་ཅག་ཀྱང་རྒྱུ་དང་འབྲས་བུ་རྣམས་ཡུལ་དང་དུས་དང་རྒྱུ་དང་རྐྱེན་ཀྱི་ཁྱད་པར་ལ་ལྟོས་པ་ཉིད་ཡིན་ན་ཡང་ཚད་མས་གནོད་པས་བརྫུན་བ་ཉིད་ཀྱི་ཕྱིར་ཀུན་རྫོབ་པ་ཉིད་དུ་རྣམ་པར་འཇོག་ལ། །དེ་ལ་ཁྱེད་ཀྱང་དེ་བཞིན་དུ་འགལ་བརྗོད་པ་ཉིད་ཀྱིས་གཞན་དག་དངོས་པོར་འཛིན་པ་ཟློག་པར་བྱེད་པས། ཅི་ཞིག་མྱི་འདོད་པར་བྱ་སྟེ། འོན་ཀྱང་ཉེས་པ་མ་ཡིན་བརྗོད་པ་ཉིད་ཀྱིས་ཁྱེད་ཁོ་ན་ལ་གནོད་པར་འགྱུར་རོ། །ཁོ་བོ་ཅག་ནི་འདི་ལ་ཚད་མ་འཇུག་པར་མྱི་བྱེད་པ་ཡང་མ་ཡིན་ཏེ། དེ་ལྟ་མ་ཡིན་ན་འདི་ཅི་ལྟར་ཀུན་རྫོབ་པ་ཉིད་དུ་བསྒྲུབས་པར་འགྱུར། །འདི་ལྟར་ཁོ་བོ་ཅག་ནི་གང་དག་རྒྱུ་དང་འབྲས་བུའི་དངོས་པོ་ཅི་ལྟར་གྲགས་པ་ཁོ་ན་ལ་ཡང་དག་པར་ཁས་བླངས་པ་དེ་དག་གི་ལོག་པར་སྒྲོ་འདོགས་པ་རྣམ་པར་བཟློག་པའི་ཕྱིར། འདི་ཁོ་ན་ལ་ཚད་མར་རབ་ཏུ་སྦྱར་གྱི། གཞན་ལ་ནི་མ་ཡིན་ནོ། །དེ་ལ་ནི་ཚད་མ་སྦྱར་ཀྱང་མངོན་སུམ་གྱིས་གནོད་པ་མྱི་འཇུག་སྟེ། ཚད་མས་དངོས་པཱོ་དེ་ཁོ་ན་ཉིད་ཅི་ལྟ་བ་བཞིན་དུ་གནས་པ་སྒྲུབ་པ་ཁོ་ནར་བྱེད་ཀྱི། གྲགས་པ་སེལ་    PT 94C_3V པ་ནི་མ་ཡིན་ནོ། །དེ་ལྟ་མ་ཡིན་ན་དེ་ཚད་མ་ཉིད་དུ་མྱི་འགྱུར་རོ། །དངོས་པོ་རྣམས་ཀྱི་ངོ་བོ་ཉིད་དོན་དམ་པར་བརྟགས་པ་གང་ཡིན་བ་དེ་ཚད་མས་གནོད་ལ་དེ་ནི་མངོན་སུམ་དུ་གྲུབ་པ་ཡང་མ་ཡིན་ན། དེ་ཅི་ལྟར་དེ་ལ་གནོད་ན་མངོན་སུམ་གྱིས་གནོད་པ་ཡིན། མངོན་སུམ་གྱི་མཚན་ཉིད་ནི་མ་ནོར་པ་ཡིན་ན། མ་ནོར་པ་ནི་ཚད་མས་གནོད་པའི་ཡུལ་དུ་ཡང་རིགས་པ་མ་ཡིན་ཏེ། ཧ་ཅང་ཐལ་བར་འགྱུར་བའི་ཕྱིར་རོ། །དེས་ན་དམ་བཅས་པ་འདི་ལ་མངོན་སུམ་གྱིས་གནོད་པ་ཡང་མྱེད་དོ། །དེ་ལྟ་མ་ཡིན་ན་ཕྱི་རོལ་གྱི་དོན་གསལ་བར་སྣང་ཡང་མངོན་སུམ་དུ་གྲུབ་པའི་ཕྱིར་མངོན་སུམ་དང་འགལ་བས་དེ་གཅིག་དང་དུ་མའི་རང་བཞིན་དང་བྲལ་བའི་སྒོ་ནས། ངོ་བོ་ཉིད་མྱེད་པ་ཉིད་དུ་བསྒྲུབ་པར་མྱི་བྱ་བར་འགྱུར་རོ། །རབ་རིབ་ཅན་ལ་སྩོགས་པ་ལ་སྐྲ་དང་ཤ་སྡང་(ཤད་ལྡང་བ)ལ་སྩོགས་པའི་ཡོད་པ་མ་ཡིན་བ་སྣང་བ་ཡང་མངོན་སུམ་དང་འགལ་བའི་ཕྱིར། །བརྫུན་བ་ཉིད་དུ་སུས་ཀྱང་ཁས་མྱི་བླང་བར་བྱ་བར་འགྱུར་རོ། །དེ་ལྟ་བས་ན་རང་དང་འཆམ་བའི་རྒྱུ་དང་རྐྱེན་ཐོག་མ་མྱེད་པ་ནས་བརྒྱུད་དེ་འོངས་པའི་སྐྱེ་བ་འདི་ཐམས་ཅད་ནི་ཡུལ་དང་དུས་དང་རྒྱུའི་ཁྱད་བར་ལ་ལྟོས་པ་ཡིན་ཡང་སྒྱུ་མ་འབྱུང་བ་བཞིན་དུ་ཀུན་རྫོབ་པ་ཁོ་ནར་རྣམ་པར་གཞག་གོ། །གང་ཞིག་ཅི་ལྟར་གྲགས་པ་བཞིན་དུ། །རྣམ་པར་འཇོག་པ་ནི་གལ་ཏེ་དུས་མཉམ་བའམ། དུས་ཐ་དད་པར་རྣམ་པར་འཇོག་ཀྱང་འོན་ཀྱང་མེད་དེ། །དེ་ལ་སྐད་ཅིག་མ་ཉིད་མ་ཡིན་བ་ལས་སྩོགས་པའི་ཉེས་པ་འཇུག་པར་མྱི་འགྱུར་ཏེ། །བརྫུན་བ་ལ་འགལ་བ་མྱི་འཇུག་པའི་ཕྱིར་རོ། །སྒྱུ་མ་དང་རྨྱི་ལམ་ལྟ་བུའི་ཆོས་རྣམས་ལ་ཡང་དག་པར་ན་སྐད་ཅིག་མ་ཉིད་དང་སྐད་ཅིག་མ་ཉིད་མ་ཡིན་བ་ལ་སྩོགས་པའི་ཆོས་མྱི་རུང་བའི་ཡང་ཕྱིར་ཏེ། །དེ་སྐད་དུ། །འཕགས་པ་ཤེས་རབ་ཀྱི་ཕ་རོལ་དུ་ཕྱིན་པ་ལས་གལ་ཏེ་གཟུགས་རྟག་ཅེས་བྱ་བའམ། །མྱི་རྟག་ཅེས་བྱ་བར་སྤྱོད་ན་ཤེས་རབ་ཀྱི་ཕ་རོལ་དུ་ཕྱིན་པ་ལ་མྱི་སྤྱོད་དོ། །དེ་ཅིའ་ཕྱིར་ཞེ་ན། གཟུགས་དེ་ཉིད་དེ་ལྟར་ཡོད་པ་མ་ཡིན་ན། དེ་རྟག་པ་འམ་མྱི་རྟག་པར་ལྟག་ལ་ཞིག་འགྱུར་ཞེས་གསུངས་ཏེ། དེ་བཞིན་དུ་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་རྒྱས་པར་བསྒྲེའོ། །གང་ཡང་གཞན་འགལ་ལས་འདུ་བྱེད་    PT 94C_4R ་རིགས་ཀྱི། །གང་དག་མངོན་སུམ་འམ། བརྒྱུད་པས་རང་དང་གཞན་ལ་དགོས་པའི་ཡོན་ཏན་ཅན་དེ་དག་སྙིང་བརྩེ་བ་ཆེན་པོ་ཅན་གཞན་ལ་ཕན་བ་བསྐྱེད་པའི་ཐབས་ཐོབ་པ་རྣམས་ཀྱིས་ཅི་ལྟར་དུས་ཐམས་ཅད་དུ་ཡོངས་སུ་སྤོང་བར་འགྱུར། །དེ་ལྟ་བས་ན་ཞིང་ཡོངས་སུ་དག་པ་དང༌། གཟུགས་ཀྱི་སྐུ་སྤྲུལ་པ་ལས་སྩོགས་པ་གང་ཅུང་ཟད་གཞན་ལ་དགོས་བ་ཉིད་དུ་འགྱུར་བ་དེ་ཐམས་ཅད་ནི་བཅོམ་ལྡན་འདས་རྣམས་ཀྱིས་ཕྱིན་ཅི་ལོག་སྤངས་པའི་སྒོ་ནས་སྤངས་ཀྱང༌། འཁོར་བ་ཅི་སྲིད་པར་མྱི་ལྡོག་པ་ཉིད་དེ། དེ་དག་གིས་སྒྱུ་མ་མཁན་བཞིན་དུ་ཐམས་ཅད་བརྫུན་བ་ཉིད་དུ་ཐུགས་སུ་ཆུད་ཀྱང་གཞན་ལ་ཕན་བའི་ཐབས་ཡིན་པའི་ཕྱིར། རྣམ་པར་མྱི་འདོར་རོ། །འདི་དག་ལ་ཕྱིན་ཅི་ལོག་ལ་ཆགས་པ་ཡང་མྱེད་དེ། ཡང་དག་པ་ཅི་ལྟ་བ་བཞིན་རྟོགས་པའི་ཕྱིར་རོ། །དེ་སྐད་དུ་འཕགས་པ་ཆོས་ཡང་དག་པར་སྡུད་པའ་ལས་ཀྱང༌། །དཔེར་ན་སྒྱུ་མཱཻ་(མའི་)མཁན་པོ་འགའ། །སྒྱུ་མ་ཐར་པར་བྱ་ཕྱིར་བརྩོན། །གང་ཕྱིར་དེས་འདི་སྔོན་ཤེས་པས། །སྒྱུ་མ་ལ་ནི་འདི་མྱི་ཆགས། །དེ་བཞིན་སྲིད་གསུམ་སྒྱུ་མ་ལྟར། །རྫོགས་པའི་བྱང་ཅུབ་མཁས་པས་མཁྱེན། །འགྲོ་བོའི་དོན་དུ་གོ་བགོས་ཏེ། །འགྲོ་བ་སྔ་ནས་མཁྱེན་པ་ཡིན། །ཞེས་གསུངས་སོ། །དངོས་པོ་ཉིད་ཁོ་ན་བླང་བའི་རྒྱུ་ཡང་མ་ཡིན་ལ། དངོས་པོ་མྱེད་པ་ཉིད་ཡོངས་སུ་དོར་བའི་རྒྱུ་ཡང་མ་ཡིན་ཏེ། འདི་ལྟར་ཉན་ཐོས་དངོས་པོའི་འདུ་ཤེས་ཅན་རྣམས་ཀྱང་བདེན་བ་དང་པོ་གཉིས་ནི་རྣམ་པར་སྤོང་ལ། བདེན་བ་གསུམ་པ་ནི་དངོས་པོ་མྱེད་ཀྱང་ལེན་ཏོ། །རྣལ་འབྱོར་བ་ཐུགས་རྗེ་ཅན་རྣམས་ཀྱང་ཡིད་རིག་ནས་དོན་དམ་པའི་ཆེད་དུ་གླང་པོ་ཆེ་ལ་སྩོགས་པ་སྤྲུལ་པ་ཡང་རྣམ་པ་སྣ་ཚོགས་སྒྲུབ་བོ། །དེ་ལ་སྙིང་བརྩེ་བ་ཆེན་པོའི་གཞན་གྱི་དབང་གིས་གཞན་ཕན་བ་དང༌། བདེ་བ་མ་ལུས་པའི་ཐབས་བྱས་པ་ཤེས་རབ་ཀྱི་སྣང་བ་ཕུལ་དུ་ཕྱིན་པས། ཀུན་དུ་རྨོངས་པའི་མུན་པ་མ་ལུས་བར་བསྩལད་པ་གཞན་ལ་ཕན་བར་བཞེད་པའི་བློ་གྲོས་དང༌། ལྡན་བ་རྣམས་ནི་ཕྱིན་ཅི་ལོག་མ་ལུས་པར་སྤངས་ཀྱང་སྔོན་གྱི་སྨོན་ལམ་གྱི་དབང་གིས་དམ་པ་མ་ཡིན་བའི་ལས་དང༌། ཉོན་མོངས་པ་དང༌། ནམ་མཁའི་མཐར་ཐུག་པ་ཅི་ཚམ་བར་གནས་པར་འདོད་པ་ཁོ་ནའོ། །འདི་ལྟར་དངོས་ཐམས་ཅད་དོན་དམ་པར་ངོ་བོ་ཉིད་མྱེད་པ་ཁོ་ན་ཡིན་ཡང་སྒྱུ་མ་   PT 94C_4V བཞིན་དུ་རང་གི་རྒྱུ་དང་རྐྱེན་ཆོགས་པའི་གཞན་གྱི་དབང་ཁོ་ན་ལས་འབྱུང་ངོ༌། །རྒྱུ་དང་ལྡན་ཞེས་ཏེ། དེ་དག་དངོས་པོ་ཡོད་པར་འགྱུར་བ་ནི་མ་ཡིན་ཏེ། རྗེས་སུ་འགྲོ་བ་མ་གྲུབ་པའི་ཕྱིར་དང་སྒྱུ་མ་ལ་སྩོགས་པས་ཀྱང་འཁྲུལ་པའི་ཕྱིར་རོ། །བརྫུན་བ་ཡང་གང་ཞིག་ལ་རང་དང་འཚམ་བའི་རྒྱུ་བརྒྱུད་པ་མྱེད་པ་དེ་ནི་ཐ་སྙད་དུ་ཡང་འབྱུང་བ་མྱེད་དོ་ཞེས་སྔར་བཤད་ཟིན་ཏོ། །དེའི་ཕྱིར་ཅི་ལྟར་སྒྱུ་མ་ལ་སྩོགས་པ་ལས་རང་གི་རྒྱུ་ཚོགས་པའི་གཞན་གྱི་དབང་གིས་འབྱུང་བ་དེ་བཞིན་དུ་རྣལ་འབྱོར་པ་རྣམས་ཀྱི་ཡེ་ཤེས་ལས་སྩོགས་པའི་སྒྱུ་མ་མ་བརྟགས་ན། དགའ་བ་དག་ཀྱང་འབྱུང་བ་ཁོ་ནའོ། །དེ་ལ་རྣལ་འབྱོར་པའི་ཡེ་ཤེས་ལས་སྩོགས་པའི་སྒྱུ་མའི་རྒྱུ་ནི་བསོད་ནམས་དང་ཡེ་ཤེས་ཀྱི་ཚོགས་བདག་ཉིད་ཅི་ལྟ་བའི་རྗེས་སུ་འཐུན་བ་ཡིན་ནོ། །བཅོམ་ལྡན་འདས་རྣཾས་ཀྱིས་མྱི་གནས་པའི་མྱ་ངན་ལས་འདས་པའི་རྒྱུ་ནི་མདོར་ན་ཐུགས་བརྩེ་བ་དང༌། ཤེས་རབ་དག་ཡིན་ཏེ། འདི་དག་ཐུགས་བརྩེ་བས་ནི་མྱ་ངན་ལས་འདས་པ་དེ་གཅིག་དུ་ཞི་བར་ཐུགས་སུ་ཆུད་ཀྱང༌། ཉན་ཐོས་ལས་སྩོགས་པ་བཞིན་དུ་མངོན་སུམ་དུ་མྱི་འཛད་དོ། །ཤེས་རབ་ཀྱིས་ནི་ཀུན་ནས་ཉོན་མོངས་པ་མ་ལུས་པའི་རྒྱུ་ཀུན་དུ་རྨོངས་པའི་གོ་སྐབས་ཐག་བསྲིངས་པའི་ཕྱིར་འཁོར་བར་གཏོགས་པའི་ཉེས་པའི་དྲི་མས་མ་སྤངས་པའི་སྒོ་ནས་འཁོར་བར་མྱི་ལྟུང་བས། དེ་དག་གཉི་ག་ལ་མྱི་གནས་པ་གྲུབ་པ་ཁོ་ནའོ། །དེ་ཉིད་ཀྱི་ཕྱིར་ཐབས་དང་ཤེས་རབ་ཟུང་དུ་འབྲེལ་པར་རྒྱུ་བ་ནི་མྱི་གནས་པའི་མྱ་ངན་ལས་འདས་པའི་རྒྱུ་ཡིན་བའི་ཕྱིར། བྱང་ཆུབ་སེམས་དཔའ་རྣམས་ཀྱི་ལམ་ཞེས་བྱ་སྟེ། དེ་དང་བྲལ་བ་རྣམས་ཉན་ཐོས་ལ་སྩོགས་པའི་སར་ལྟུང་བའི་ཕྱིར་ཏེ། ཅི་སྐད་དུ་ཤ་རིའི་བུ་གཞན་ཡང་བྱང་ཅུབ་སེམས་དཔའ་རྣམས་ཀྱི་ལམ་སྟོང་པ་ཉིད་དང་མཚན་མ་མྱེད་པ་ཡོད་དེ། ཤེས་རབ་ཀྱི་ཕ་རོལ་དུ་ཕྱིན་པ་དང་བྲལ་ལ་ཐབས་མཁས་པས་ཡོངས་སུ་མ་ཟིནད་པ་དེ་དག་ནི་ཡང་དག་པའི་མཐའ་མངོན་སུམ་དུ་བྱས་ནས་ཉན་ཐོས་སམ། རང་སངས་རྒྱས་སུ་འགྱུར་རོ་ཞེས་གསུངས་པ་ལྟ་བུའོ། །སྣང་བ་དང་བཅས་པའི་ཡེ་ཤེས་ལས་སྩོགས་པས་ནི་འཇིག་རྟེན་ཅི་ལྟ་བ་བཞིན་དུ་གཟིགས་ཏེ། དེ་ཡང་འདི་ལྟར་རྣལ་འབྱོར་པའི་ཏིང་ངེ་འཛིན་མཐུ་བསམ་གྱིས་མྱི་ཁྱབ་པ་དང་ལྡན་བའི་ཕྱིར་དངོས་པཱོ་རིགས་ཅི་ལྟར་སྣང་བ་མ་ལུས་པ་ལག་མཐིལ་དུ་སྐྱུ་རུ་རའི་འབྲུ་བཞག་པ་བཞིན་དུ་དོན་དམ་པ་དང་ཀུན་རྫོབ་ཀྱི་རྣམ་པར་རྣམ་པ་ཐམས་ཅད་མངོན་སུམ་    PT 94C_5R ་བདེནད་ལ་བརྟེན་ནས་རྣམ་པར་གཞག་གོ། །སྒྱུ་མའི་སྐྱེས་བུ་ལས་སྩོགས་པ་བཞིན་དུ་དངོས་པོ་ཐམས་ཅད་ལ་རྣམ་པར་ཤེས་པ་འཁྲུལད་པ་དང༌། མ་འཁྲུལ་པས་རྣམ་པར་གཞག་པའི་ངོ་བོ་ཉིད་ཀྱིས་གོ་རིམས་བཞིན་དུ་བདེན་བ་གཉིས་རྣམ་པར་དབྱེ་བ་རྣམ་པར་གཞག་སྟེ། འདི་ལྟར་སྒྱུ་མའི་སྐྱེས་བུ་པ་ལ་འཁྲུལ་པའི་རྣམ་པར་ཤེས་པ་དང་ལྡན་བའི་མྱི་དག་གིས་བཞག་པའི་ངོ་བོ་ཅི་ལྟ་བ་བཞིན་དུ་དངོས་པོ་ཐམས་ཅད་ལ་བརྫུན་བའི་རྣམ་པ་ཅན་གྱི་ཤེས་པས། སྒྲོ་བཏགས་པའི་ངོ་བོ་གང་ཡིན་བ་དེ་ནི་ཀུན་རྫོབ་ཀྱི་བདེན་བའོ་ཞེས་ཐ་སྙད་གདགས་ལ། སྒྱུ་མའི་སྐྱེས་བུ་ལ་སྩོགས་པ་དེ་ཉིད་ལ་རྣམ་པར་ཤེས་པ་མ་འཁྲུལ་པ་ཅན་དག་གིས་གཞག་པའི་ངོ་བོ་ཅི་ལྟ་བ་དེ་བཞིན་དུ་དངོས་པོ་ཐམས་ཅད་ལ་ཡང་དག་པའི་ཚད་མས་ཡོངས་སུ་གཏན་ལ་ཕབ་པའི་ངོ་བོ་གང་ཡིན་བ་དེ་ནི་དོན་དམ་པའི་བདེན་བ་ཡིན་ནོ། །དེའི་ཕྱིར་སྒྱུ་མ་ལ་སྩོགས་པའི་ཐ་སྙད་བཞིན་དུ་ལྟོས་པའི་བྱེ་བྲག་གིས་བདེན་པ་གཉིས་ལ་རྟེན་པའི་ཐ་སྙད་འདི་ཐམས་ཅད་མྱི་འགལ་ལོ། །གདོན་མྱི་ཟ་བར་དེ་ལྟར་ཁོང་དུ་ཆུད་པར་བྱའོ། །དེ་ལྟ་མ་ཡིན་ན་རབ་རིབ་ཅན་ལས་སྩོགས་པས་དམྱིགས་པའི་སྐྲ་ལས་སྩོགས་པ་དང༌། རྣམ་པར་ཤེས་པས་སྨྲ་བ་རྣམས་ཀྱི་གཉིས་ཀྱི་རྣམ་པ་ལ་ཡང་གླན་ཀ་འདི་ཐམས་ཅད་ཅི་སྟེ་འབྱུང་བར་མྱི་འགྱུར་ཏེ། འདི་ལྟར་གལ་ཏེ་སྐྲ་ལས་སྩོགས་པ་འདི་དག་དོན་དམ་པར་མྱེད་པ་ཁོ་ན་ཡིན་ན། དེ་ཅི་ལྟར་ཡོད་པ་ལྟ་བུར་སྣང་ཞིང་ཅི་ལྟར་ཡུལ་དང༌། དུས་དང་གནས་སྐབས་སོ་སོར་ངེས་པ་ཡོངས་སུ་འཛིན་པར་འབྱུང་བ་ལྟ་བུར་ཤེས་པར་བྱ། གཅིག་ལ་ནི་སྐྱེ་བ་དང༌། མྱི་སྐྱེ་བ་ལ་སྩོགས་པ་དང༌། ཡོད་པ་དང་མྱེད་པ་ཕན་ཚུན་འགལ་བར་རིགས་པ་མ་ཡིན་ནོ། །དེ་ལ་ཅི་ལྟར་སྐྲ་ལ་སྩོགས་པ་དང་གཉིས་ལས་འཁྲུལ་པ་དང༌། མ་འཁྲུལ་པའི་ཤེས་པས་རྣམ་པར་གཞག་པའི་ངོ་བོ་ཀུན་རྫོབ་དང་དོན་དམ་པའི་བདེན་བ་གཉིས་ལ་བརྟེན་ནས། ཀུན་རྫོབ་དུ་བདེན་ཞིང་དོན་དམ་པར་ཞེས་བྱ་བ་ལས་སྩོགས་པ་རྣམ་པར་གཞག་པ་ལྟོས་པའི་བྱེ་བྲག་ཅན་མྱི་འགལ་བ་ལྟར་དངོས་པོ་ཐམས་ཅད་ལ་ཡང་དེ་དང་འདྲ་བས་འདི་ནི་གླན་ཀར་མྱི་རུང་ངོ༌། །གང་ཡང་ཀུན་རྫོབ་དུ་སྐྱེ་ཞེས་བྱ་བ་ལས་སྩོགས་པ་དེ་ལ་ཡང་དོན་ནི་འདི་ཡིན་བར་བརྗོད་པར་འདོད་དེ། གང་གི་ཕྱིར་ཀུན་རྫོབ་འཁྲུལ་པའི་ངོ་བོ་ཅི་སྐད་   PT 94C_5V བཤད་པས་དངོས་མས་ཡང་དག་པར་སྐྱེ་བ་མྱེད་ཀྱང་སྐྱེ་བ་ལྟ་བུར་ཉེ་བར་སྟོན་པར་བྱེད་པ་དེའི་ཕྱིར་དེ་དག་གི་བསམ་བའི་དབང་གིས་དངོས་པོ་རྣམས་ཀུན་རྫོབ་དུ་སྐྱེའོ་ཞེས་བྱའོ། །དེ་ཉིད་ཀྱི་ཕྱིར་བཅོམ་ལྡན་འདས་ཀྱིས། །དངོས་པོ་རྣམས་སྐྱེ་བ་ཀུན་རྫོབ་དུ་འོ་ཞེས་གསུངས་སོ། །གང་ཡང་དོན་དམ་པར་སྐྱེ་བ་མྱེད་ཅེས་བྱ་བ་ལས་སྩོགས་པ་སྨྲས་པ་དེ་ལ་ཡང་དོན་ནི་འདི་ཡིན་བར་འདོད་དེ། །ཡང་དག་པའི་ཐོས་པ་དང༌། བསམས་པ་དང༌། བསྒོམས་པ་ལས་བྱུང་བའི་ཤེས་པ་ཐམས་ཅད་ནི་མ་ཕྱིན་ཅི་(མ)ལོག་པའི་ཡུལ་ཅན་ཡིན་བའི་ཕྱིར། དོན་དམ་པ་ཞེས་བྱ་སྟེ། འདི་ནི་དམ་པ་ཡིན་བའི་ཕྱིར་རོ། །མངོན་སུམ་དང་བརྒྱུད་པས་བྱས་པའི་ཁྱད་པར་ནི་ཡོད་དེ། །དེ་དག་གི་དབང་གིས་དངོས་པོ་འདི་དག་ཐམས་ཅད་མ་སྐྱེས་པ་ཁོ་ནར་ཤེས་སོ། །དེས་ན་འདི་སྐད་དུ། དོན་དམ་པར་སྐྱེ་བ་མྱེད་དོ་ཞེས་བྱ་བ་ནི་འདི་དག་ཡང་དག་པའི་ཤེས་པས་སྐྱེ་བར་མ་གྲུབ་བོ་ཞེས་བྱ་བ་ཡིན་ནོ་ཞེས་བཤད་པར་འགྱུར་རོ། །དེ་ལྟ་བས་ན་གཉི་གར་ཡང་བརྗོད་པ་མ་འབྲེལ་བ་ཉིད་མ་ཡིན་ནོ། །དེ་ལྟ་མ་ཡིན་ན་ཁྱེད་ཀྱིས་ཀྱང༌། མདོའི་ཚིག་དངོས་པོ་ཐམས་ཅད་དོན་དམ་པར་མ་སྐྱེས་སོ་ཞེས་བྱ་བ་ལས་སྩོགས་པ་ཡང་ཅི་ལྟར་(དྲང་)ཁྱེད་ཀྱི་བདེན་གཉིས་ལ་རྟེན་པའི་ཐ་སྙད་ཀྱང་ཅི་ལྟར་འགྱུར་ཏེ། གལ་ཏེ་ཚིག་གི་དོན་ལེགས་པར་ངེས་པར་མ་ཟིན་པར་གཞན་དག་ཁོ་ན་ལ་སུན་འབྱིན་པ་བརྫུན་བ་ཉིད་ཉེ་བར་བརྗོད་པར་བྱེད་ན་ནི་མངོན་བར་བརྗོད་པར་འབྲེལ་པ་མྱེད་པ་ཉིད་དུ་གསལ་རབ་དུ་མངོན་ནོ། །གང་ཡང་གལ་ཏེ་མ་བརྟགས་པ་རྟོག་པ་མྱེད་པ་ཙམ་ཡིན་ན་ནི་ཞེས་བྱ་བ་ལས་སྩོགས་པ་སྨྲས་པ། །དེ་ཡང་འབྲེལ་པ་མྱེད་པ་ཡིན་ཏེ། འདི་ལྟར་བསམ་བ་ལས་བྱུང་བའི་ཤེས་རབ་དེ་ཁོ་ན་ཉིད་ཕྱིན་ཅི་མ་ལོག་པ་ངེས་པར་སེམས་པ་ལ་ཞུགས་པ་ཚད་མ་ཡང་དག་པའི་སྟོབས་ལས་བྱུང་བ་དང༌། དེ་བཞིན་དུ་བསྒོམས་པ་ལས་བྱུང་བ་ཡང་བརྟགས་པ་ཞེས་བྱས་སྟེ། དེ་ཁོ་ན་ཉིད་ཀྱི་དོན་མངོན་སུམ་དུ་འཐུན་(མཐུན) བར་དཔྱོད་པའི་ཕྱིར་དང༌། དེའི་རྒྱུ་འཐུན་བ་ཡིན་བའི་ཕྱིར་རོ། །དེ་ཁོ་ན་ཉིད་ཀྱི་དོན་ལ་རྒྱབ་ཀྱིས་ཕྱོགས་པ་བརྫུན་བའི་རྣམ་པ་ཉེ་བར་འཛིན་པའི་ཤེས་པ་ཐམས་ཅད་ནི་དེ་ལས་བཟློག་པའི་ཕྱིར་མ་བརྟགས་པ་ཞེས་བྱའི། །རྣམ་པར་མྱི་རྟོག་པའི་ཡེ་ཤེས་ཉིད་ཀྱང་མ་ཡིན་ལ། རྟོག་པ་མྱེད་པ་བྱེད་པ་ཙམ་ཡང་མ་ཡིན་ནོ། །དེ་རབ་དུ་གྲགས་པའི་ངོ་བོ་ཡིན་བའི་ཕྱིར། དངོས་པོ་བརྫུན་    PT 94C_6R ་ཀྱིས་ན་ཤེས་པ་དང༌། ཤེས་བྱ་དང༌། རྗོད་(བརྗོད་)པ་ལས་སྩོགས་པ་ཐམས་ཅད་ཀུན་རྫོབ་ཀྱི་བདེན་པ་ཁོ་ནར་གསུངས་ཀྱི་སྒྲ་ཙམ་ནི་མ་ཡིན་ཏེ། །འཕགས་པ་བདེན་པ་གཉིས་བསྟན་པ་ལས་ཅི་སྐད་དུ། །ལྷའི་བུ་གཞན་ཡང་དོན་དམ་པར་ན་དོན་དམ་པའི་བདེན་པ་ནི་ཐ་སྙད་ཐམས་ཅད་ལས་ཡང་དག་པར་འདས་ཏེ། ཁྱད་པར་མྱེད་པ་མ་སྐྱེས་པ་མ་འགགས་པ་བརྗོད་པར་བྱ་བ་དང༌། རྗོད་པ་དང་དེ་ཤེས་པ་དང༌། བྲལ་བའོ་ཞེས་གསུངས་པ་ལྟ་བུ་སྟེ། འདི་ལས་ནི་ཤུགས་ཀྱིས་ན་ཤེས་པ་དང༌། ཤེས་བྱ་དང༌། རྗོད་པ་ལས་སྩོགས་པ་ཐམས་ཅད་ཀུན་རྫོབ་ཀྱི་བདེན་པ་ཁོ་ནའོ་ཞེས་ཉེ་བར་བསྟན་ཏེ། ཀུན་རྫོབ་ཀྱི་བདེན་པ་ནི་དོན་དམ་པའི་བདེན་པ་ལས་བཟློག་པའི་ངོ་བོ་ཡིན་པའི་ཕྱིར་རོ། ། དེ་ཉིད་ཀྱི་ཕྱིར་འཕགས་པ་བློ་གྲོས་མྱི་ཟད་པས་བསྟན་པ་ལས་ཀྱང་འདི་དང་རྗེས་སུ་འཐུན་པ་གྱི་ཐ་སྙད་ཤེས་པ་དང༌། ཤེས་བྱའི་བདག་ཉིད་དང༌། ཡི་གེ་དང་སྒྲར་བརྟན་བརྗོད་པའི་བདག་ཉིད་ནི་ཀུན་རྫོབ་ཀྱི་བདེན་པ་ཡིན་ནོ་ཞེས་བྱ་བར་ཤེས་པར་བྱའི། རྗོད་པ་དང་བརྗོད་པར་བྱ་བ་ཙམ་ཁོ་ན་ནི་མ་ཡིན་ནོ། །དེ་ལྟ་མ་ཡིན་ན་གང་ལ་སེམས་ཀྱི་རྒྱུ་བ་ཡང་མྱེད་དོ་ཞེས་དོན་དམ་པ་ཀུན་རྫོབ་ལས་བཟློག་པའི་ཡུལ་ཏུ་བསྟན་པ་ཅི་ལྟར་འཐད་པར་འགྱུར།  །དེ་ལ་ག་དོན་དམ་པར་བསྟན་པར་བྱ་བའི་དོན་དངོས་པོར་གྱུརད་པ་མྱེད་པའི་ཕྱིར་ལེགས་པར་བཤད་པ་ལས་སྩོགས་པ་རྣམ་པར་དབྱེ་བར་ཡང་མྱི་འགྱུར་རོ་ཞེས་གླན་ཀ་ཚོལ་ན། དེའི་ཚེ་གྲུབ་པ་སྒྲུབ་པ་ཉིད་དེ། ཆོས་ཐམས་ཅད་ནི་དེ་བཞིན་ཉིད་དུ་རོ་གཅིག་པའི་ཕྱིར་རོ། དེ་བཞིན་ཉིད་ལ་ནི་རྣམ་པར་དབྱེ་བ་འགའ་ཡང་མྱེད་དེ། དེས་ན་ལེགས་པར་བཤད་པ་དང༌། ལེགས་པར་བཤད་པ་མ་ཡིན་པ་དག་དེ་ཁོ་ན་ཉིད་ཀྱི་ངོ་བོར་རྣམ་པར་དབྱེ་བ་མྱེད་ཀྱང༌། ཉེས་པ་མྱེད་དོ། འོན་ཏེ་ཐ་སྙད་དུ་ཡང་རྣམ་པར་དབྱེ་བ་མྱེད་དོ་ཞེས་རྒོལ་ན་ནི་དོན་མ་གྲུབ་སྟེ། འདི་ལྟར་རེ་ཤིག་དེ་བཞིན་གཤེགས་པའི་བཀའ་མངོན་སུམ་དང་བརྒྱུད་པས་དོན་དམ་པ་རྗོད་པར་བྱེད་པ་དང༌། ལུས་ཅན་རྣམས་ལ་ཕན་པ་དང༌། བདེ་བ་སྐྱེད་པར་བྱེད་པ་གང་ཡིན་བ་དེ་ནི། ལེགས་པར་བཤད་པ་ཡིན་ལ། བཟློག་པ་ནི་ལེགས་པར་བཤད་པ་མ་ཡིན་པས། དེ་གཉིས་ཀྱི་ཁྱད་པར་གྲུབ་པ་ཉིད་དོ། ཁྱེད་ཀྱི་ལྟར་ན་ཡང་མྱིང་ནི་ཀུན་བརྟགས་པའི་ངོ་བོ་ཉིད་དུ་ཉེ་བར་བརྗོད་པའི་ཕྱིར་ལེགས་པར་བཤད་པ་དང༌། གཅིག་ཤོས་དག་རྣམ་པར་དབྱེ་བ་ཅི་ལྟར་གཞག་སྟེ་དེ་ལ། ཁྱོད་ཀྱི་ལན་གང་ཡིན་པ་ཁོ་བོ་   PT 94C_6V  ཅག་གི་ཡང་དེ་ཁོ་ན་ཡིན་པས་འདི་ནི་གྱི་ནའོ། །གང་ཡང་ཅི་སྟེ་སྒྲའི་དོན་ཞེས་བྱ་བ་ལས་སྩོགས་པ་སྨྲས་པ་དེ་ཡང་རིགས་པ་མ་ཡིན་ཏེ། ཀུན་རྫོབ་སྒྲའི་དོན་ཁོ་ན་ནི་མ་ཡིན་ནོ། །འོན་ཀྱང༌། །སྒྲའི་དོན་ཀྱང་ཡིན་ནོ་ཞེས་བསྟན་ཏེ། དངོས་པོ་ཐམས་ཅད་དོན་དམ་པར་ངོ་བོ་ཉིད་མྱེད་པ་ལ་བརྗོད་པར་བྱ་བ་ལས་སྩོགས་པ་སྒྱུ་མ་ལ་སྩོགས་པའི་བཞིན་དུ་ཀུན་བརྟགས་པའི་ངོ་བོ་ཡིན་པའི་ཕྱིར་རོ། །ཅི་ལྟར་སྒྱུ་མའི་མྱི་མང་པོ་དག་ལ་མྱི་ཞེས་བྱ་བའི་སྒྲའི་དོན་སྤྱིའི་རྣམ་པ་ཅན་གྱི་ངོ་བོ་རྣམ་པར་འཇོག་པ་དེ་བཞིན་དུ་དངོས་པོ་དོན་དམ་པར་ངོ་བོ་ཉིད་མྱེད་པ་དག་ལ་ཡང་ཅི་སྟེ་རྣམ་པར་མྱི་གཞག། །ཁྱད་པར་དངོས་པོར་གྱུརད་པ་ཁོ་ན་ལ་སྒྲའི་དོན་སྤྱིའི་རྣམ་པ་ཅན་གྱི་ངོ་བོར་འགྱུར་དགོས་སོ་ཞེས་བྱ་བ་འདི་ལ་རྒྱུ་ཅུང་ཟད་ཀྱང་མྱེད་དེ། སྔ་ན་མྱེད་པ་ལ་སྩོགས་པའི་ཁྱད་པར་དངོས་པོར་མ་གྱུརད་པ་ལ་ཡང་མྱེད་པ་མྱེད་པ་ཞེས་སྤྱིར་ཐ་སྙད་འདོགས་པ་མཐོང་བའི་ཕྱིར་རོ། གང་ཡང་བདེ་བ་ལས་སྩོགས་པའ་གང་དག་སོ་སོར་རང་གིས་རིག་པར་བྱ་བ་ཞེས་བྱ་བ་ལས་སྩོགས་པ་སྨྲས་པ་དེ་ཡང་རིགས་པ་མ་ཡིན་ཏེ། བདེ་བ་ལ་སྩོགས་པ་ཐམས་ཅད་ཀུན་རྫོབ་ཀྱི་ཁོངས་སུ་འདུས་པའི་ཕྱིར་ཏེ། ཅི་སྐད་དུ་སྔར་བཤད་པ་ཡིན་ནོ། །དངོས་པོ་ཁོ་ན་བསྟན་དུ་མྱེད་པའི་ངོ་བོར་འགྱུར་རོ་ཞེས་བྱ་བ་འདི་ལ་རིགས་པ་ཅ་ྀཡང་མྱེད་དེ། སྐྲ་ཤད་དང་ཟླ་བ་གཉིས་ལས་སྩོགས་པ་བརྫུན་པ་ཡང་བརྗོད་དུ་མྱེད་པའི་ངོ་བོ་ཉིད་དུ་མཐོང་བའི་ཕྱིར་རོ། མདོ་ལས་ཀྱང་བརྗོད་པ་དང་བརྗོད་པར་བྱ་བའི་ངོ་བོ་ཁོ་ན་ཀུན་རྫོབ་ཀྱི་བདེན་པར་བཤད་པ་ནི་མ་ཡིན་ནོ་ཞེས་སྔར་བསྟན་ཟིན་ཏོ། །དེའི་ཕྱིར་མདོ་དེའི་ཁུངས་མདོ་ཉིད་ཀྱང་སྔར་བཤད་ཟིན་ཏོ། གང་ཡང་དོན་དམ་པ་ལ་ཡང་ཐལ་བ་ཁོ་ནའོ་ཞེས་སྨྲས་པ་དེ་ཡང་དེ་ལྟར་འདོད་པའི་ཕྱིར་ཐལ་བ་ཉིད་མ་ཡིན་ཏེ། དེའི་མཚན་ཉིད་ནི་མྱི་འདོད་པར་བྱེད་པ་ཉིད་ཡིན་པའི་ཕྱིར་རོ། །དོན་དམ་པ་སྒྲོ་བཏགས་པའི་ངོ་བོར་བརྗོད་པ་ནི་ཀུན་རྫོབ་ཁོ་ནར་འགྱུར་ཏེ། དེ་ནི་སྤྲོས་པ་ཐམས་ཅད་ལས་འདས་པའི་ཕྱིར་རོ། དེ་མདོ་ལས་ཀྱང༌། །འཇམ་དཔལ་དོན་དམ་པའི་བདེན་པ་གང་ཡིན། འཇམ་དཔལ་གྱིས་སྨྲས་པ། །ལྷའི་བུ་གལ་ཏེ་དོན་དམ་པར་དོན་དམ་པའི་བདེན་པ་ལུས་དང༌། ངག་ཡུལ་གྱི་ངོ་བོར་གྱུར་ན། དེ་དོན་དམ་པའི་བདེན་པ་ཞེས་བྱ་བའི་གྲངས་སུ་མྱི་འགྲོའི། ཀུན་རྫོབ་ཀྱི་བདེན་པ་ཁོ་ནར་འགྱུར་རོ། །ལྷའི་བུ་གཞན་ཡང༌། །དོན་དམ་པར་ན། དོན་   PT 94C_7R ་བདེན་པ་ནི་ཐ་སྙད་ཐམས་ཅད་ལས་འདས་པའོ་ཞེས་རྒྱས་པར་གསུངས་སོ། །དེ་དག་ལ་དངོས་པོའི་འབག་ཀྱང་སྔར་བཀག་པས་དེའི་ཕྱིར་ཀུན་རྫོབ་པ་ཁོ་ནའི་ཁོངས་སུ་འདུས་པའི་ཕྱིར། གཞན་གྱིས་ཁ་བསྐང་མྱི་དགོས་སོ། །གལ་ཏེ་ཚད་མས་ངོ་བོ་མྱེད་པར་བསྒྲུགས་པ་སྒྱུ་མ་ལས་སྩོགས་པའ་དང༌། ཁྱད་པར་མྱེདཔ་དེ་ལྟ་བུ་ལ་ཡང་རང་དགས་དོན་དམ་པར་ཡོད་དོ་ཞེས་མྱིང་དུ་འདོགས་པར་བྱེད་ན་ནི། དགའ་དགུར་ཐོགས་ལ་དགའ་སྟོན་ཡང་བྱེད་ལ་རག་གོ། །རང་དགའི་འདོད་པ་ཙམ་གྱི་རྗེས་སུ་བྱེད་པས་གཞག་པ་ཙམ་གྱི་སྒོ་ནས་ནི། དེ་དངོས་པོ་རྣམས་དེ་ལྟ་བུར་འགྱུར་བར་འབྲང་བ་མེད་དེ། ཧ་ཅང་ཐལ་བར་འགྱུར་བའི་ཕྱིར་རོ། རྟེན་ཅིང་འབྲེལ་བར་འབྱུང་བའི་མཚན་ཉིད་དང༌། རང་གིས་རིག་པར་བྱ་བ་ཉིད་ནི་དངོས་པོ་ཉིད་ཀྱི་རྒྱུ་ཡང་མ་ཡིན་ཏེ། སྒྱུ་མ་དང་སྐྲ་ཤད་ལས་སྩོགས་པ་འཁྲུལ་པའི་ཡང་ཕྱིར་ལ། གང་དུ་ཡང་འབྲེལ་པ་མ་གྲུབ་པའི་ཡང་ཕྱིར་རོ། །གལ་ཏེ་རྟེན་ཅིང་འབྲེལ་པར་མ་བྱུང་བ་ལ་དངོས་པོ་ཉིད་མ་མཐོང་ངོ་ཞེ་ན། མ་མཐོང་དུ་ཟིན་ཀྱང་གཞན་ལ་དེར་འགྱུར་དགོས་སོ་ཞེས་བྱ་བ་འདི་ལ་འབྲེལ་པ་ཅི་ཡང་མྱེད་དེ། ཁྱབ་པར་བྱེད་པ་ཤིང་ཉིད་ཡོད་པས་ཤིང་ཤད་གདོན་མྱི་ཟ་བར་ཡོད་པ་ནི་མ་ཡིན་ནོ། །དེའི་ཕྱིར་བདེ་བ་ལས་སྩོགས་པ་ཕྱིན་ཅི་མ་ལོག་པ་མ་གྲུབ་པས་བརྩད་པ་མྱེད་པ་མ་ཡིན་ནོ། །གང་ཡང་ཅི་སྟེ་སྐད་ཅིག་ལས་ཕན་ཚུན་དུ་མྱི་གནས་པའི་ཕྱིར་ཞེས་བྱ་བ་ལས་སྩོགས་པ་སྨྲས་པ་དེ་ཡང་མྱི་འདོད་པར་འགྱུར་བ་མ་ཡིན་ཏེ། རང་བཞིན་ནི་གཞན་དུ་འགྱུར་བར་མྱི་འཐད་པའི་ཕྱིར་དངོས་པོ་རྣམས་ཡང་དག་པ་ཡིན་ན། །གནས་པ་དང་མྱི་གནས་པ་ཕན་ཚུན་འགལ་བ་མྱི་འཐད་དོ། ཞེས་སྔར་བསྟན་ཟིན་ཏོ། །དེའི་ཕྱིར་གཡོ་བ་ཉིད་དངོས་པོ་རྣམས་རང་བཞིན་གྱིས་ངོ་བོ་ཉིད་མྱེད་པ་ཡོངས་སུ་སྟོན་པར་བྱེད་པས་དེ་དག་ཀུན་རྫོབ་ཀྱི་ངོ་བོ་ཉིད་དུ་ཡང་རྗོད་པར་བྱེད་དོ། །ཀུན་རྫོབ་གཡོ་བའི་དོན་ཉིད་ཡིན་ན་ནི་མྱི་འདོད་པར་བསྒྲུབས་པ་མ་ཡིན་ནོ། །དངོས་པོ་གཡོ་བའི་བདག་ཉིད་དེ་དག་ཐམས་ཅད་ལ་སྒྱུ་མ་ལས་སྩོགས་པ་བཞིན་དུ་རང་བཞིན་གྱིས་ངོ་བོ་ཉིད་མྱེད་པའི་མཚན་ཉིད་ཀྱི་སྟོང་པ་ཉིད་གང་ཡིན་པ་དེ་ནི་དོན་དམ་པ་ཡིན་ལ། དེ་ཡང་དེ་བཞིན་གཤེགས་པ་རྣམས་བྱུང་བ་དང་མ་བྱུང་བ་དག་ཏུ་ཡང་དུས་ཐམས་ཅད་དུ་གནས་པའི་ཕྱིར་རྟག་པ་ཡིན་པས་གྲུབ་པ་སྒྲུབ་བ་ཉིད་མ་ཡིན་ནོ། །གང་ཅི་སྟེ། མྱི་བདེན་པའི་དོན་ཆེས་བྱ་བ་ལས་སྩོགས་པ་སྨྲས་པ་དེ་ཡང་བདེན་པའི་སྒྲའི་དོན་མངོན་པར་མྱི་   PT 94C_7V ཤེས་པ་ཁོ་ནས་གླེངས་པ་ཡིན་ཏེ། འདི་ལྟར་འཁྲུལ་པའི་བློ་ནི་ཀུན་རྫོབ་ཡིན་ནོ་ཞེས་སྔར་བསྟན་ཟིན་ཏོ། །དེ་ནི་བརྫུན་པའི་རྣམ་པ་ཉེ་བར་འཛིན་པར་སྣང་བའི་ཕྱིར། མྱི་བདེན་བཞེས་བྱའོ། །དེ་ཡང་ཡང་དག་པར་བདེན་པ་མ་ཡིན་ཡང་བདེན་པའི་ངོ་བོ་ལྟ་བུར་གྲགས་པས། །དེའི་ཕྱིར་དེ་དག་གི་བསམ་པའི་དབང་གིས་དེ་ལ་བདེན་པའོ་ཞེས་མྱིང་དུ་འདོགས་པ་མཛད་དོ། །གང་གི་ཚེ་ཤེས་པ་དང་ཤེས་བྱ་ལ་སྩོགས་པ་ཐམས་ཅད་ཀུན་རྫོབ་བོ་ཞེས་རྗོད་པ་དེའི་ཚེ་ཡང་འཇིག་རྟེན་ལ་གྲགས་པའི་ངོར་བདེན་བ་ཞེས་བྱའི། །ཡང་དག་པའི་ཡེ་ཤེས་དང་འཐུན་པར་ནི་མ་ཡིན་ཏེ། དེའི་ཕྱིར་ལྟོས་པའི་བྱེ་བྲག་གིས་སྒྲ་ཙམ་བཀོད་པའི་ཕྱིར་བདེན་པ་དང་བདེན་པ་མ་ཡིན་པ་དག་ཕན་ཚུན་འགལ་བ་ཉིད་མ་ཡིན་ནོ། །ཀུན་རྫོབ་ནི་ལོག་པའི་རྣམ་པར་སྣང་བའི་ཕྱིར་དངོས་པོ་ཉིད་དུ་ཁས་ལེན་པ་ཡང་མ་ཡིན་ཏེ། །དེ་ཉིད་ནི་གཞན་དུ་མྱི་འགྱུར་རོ་ཞེས་སྔར་བསྟན་ཟིན་ཏོ། །དེས་རྣམ་པར་གཞག་པ་འགྲོ་བ་བརྫུན་པ་ཡང་དེ་དག་གི་བསམ་པའི་དབང་གིས་བདེན་པ་ཞེས་བྱ་སྟེ། དེའི་ཕྱིར་ཀུན་རྫོབ་གདོན་མྱི་ཟ་བར་དངོས་པོ་ཉིད་དུ་ཁས་བླངས་པར་བྱ་དགོས་སོ། །ཞེས་སྨྲས་པ་གང་ཡིན་བ་དེ་ནི་རིགས་པ་མ་ཡིན་པ་ཉིད་པས་དམ་བཅས་པ་བོར་བ་མ་ཡིན་ནོ། །གང་ཡང་ཀུན་རྫོབ་ཚད་མའམ། ཚད་མ་མ་ཡིན་པར་འགྱུར། གལ་ཏེ་འདི་ཚད་མ་ཡིན་ན་ནི་ཅི་ལྟར་ཀུན་རྫོབ་ཡིན། །འོན་ཏེ་ཚད་མ་མ་ཡིན་ན་ནི་ཅི་ལྟར་འདི་ལས་བདག་མྱེད་པ་འགྲུབ་ཅེས་སྨྲས་པ་ཡིན་པ་དེ་ཡང་རིགས་པ་མ་ཡིན་ཏེ། །འདི་ལྟར་ཅི་ལྟར་རྗེས་སུ་དཔག་པའི་ཤེས་པ་སྤྱིའི་རྣམ་པ་བརྫུན་པ་ཉེ་བར་འཛིན་པར་ཞུགས་པས། ཀུན་རྫོབ་པའི་ངོ་བོ་ཉིད་ཡིན་ཡང་མངོན་པར་འདོད་པའི་དོན་བྱེད་པ་ཐོབ་པར་བྱེད་པ་ཉིད་ཀྱིས་ཚད་མར་འདོད་པ་དེ་བཞིན་དུ་ཀུན་རྫོབ་འགའ་ཡང་རང་གི་ངོ་བོས་བརྫུན་བ་ཡིན་ཡང་ཚུལ་བཞིན་ཐོས་པ་དང་བསམས་པ་ལས་སྩོགས་པའི་རྒྱུ་བརྒྱུད་པ་ལས་འོངས་པའི་ཕྱིར། འཇིག་རྟེན་པ་དང་འཇིག་རྟེན་ལས་འདས་པའི་དོན་ལ་མྱི་སླུ་བ་ཉིད་ཀྱིས་ཚད་མ་ཞེས་བྱའོ། །དེ་ལས་བཟློག་པ་ནི་ཚད་མ་མ་ཡིན་ནོ། ཚད་མ་ལས་སྩོགས་པ་རྣམ་པར་གཞག་པ་འདི་ཐམས་ཅད་ནི་ཐ་སྙད་ཀྱི་སྒོ་ཁོ་ན་ནས་ཡིན་ནོ་ཞེས་སྔར་བསྒྲུབས་པས་དེའི་ཕྱིར་འདི་ནི་གྱི་ན་འོ། །གང་ཡང་གདོན་མྱི་ཟ་བར་ཀུན་རྫོབ་ཀྱི་ས་བོན་རྣམ་པར་ཤེས་པ་    PT 94C_8R ་རོ་སྙམ་དུ་སེམས་ན། དེ་ཡང་རིགས་པ་མ་ཡིན་ཏེ། མྱེད་དོ་ཞེས་བྱ་བར་འཛིན་པ་ཡང་ཡོད་པར་འཛིན་པ་མྱེད་ན་མྱེད་པ་ཡིན་པའི་ཕྱིར་རོ། ཡུལ་མྱེད་པའི་དགག་པ་ནི་ཡོད་པ་མ་ཡིན་ཏེ། དེ་བས་ན་གདོན་མྱི་ཟ་བར་གང་ལ་མྱེད་པར་འཛིན་པ་ཡོད་པ་དེ་ལ་ཡོད་པར་འཛིན་པ་ཡང་ཡོད་པས་མཐའ་འདི་གཉི་གར་འགྱུར་རོ། །གལ་ཏེ་དབུས་ལ་དངོས་པོ་ཡོད་ན་དེའི་ཚེ་དེ་ལ་ཡོད་པར་འཛིན་པ་བཟློགས་པར་འགྱུར། །འཕགས་པ་ཏིང་ངེ་འཛིན་གྱི་རྒྱལ་པོ་ལས་དབུས་ཡོད་པ་དོན་དམ་པ་པའི་དངོས་པོ་ལ་གནས་པ་དགག་པའི་ཕྱིར། གསུངས་པ་གང་ཡིན་པ་དེ་དང་ཡང་འགལ་བར་འགྱུར་ཏེ། །ཡོད་ཅེས་མྱེད་ཅེས་གཉི་གའང་མཐའ། །དག་དང་མ་དག་འདི་ཡང་མཐའ། དེའི་ཕྱིར་མཐའ་གཉིས་རྣམ་སྤངས་ནས། མཁས་པ་དབུས་ལའང་གནས་མྱི་བྱེད། །ཅེས་གསུངས་པ་ཡིན་ནོ། །མདོའི་དོན་ནི་བརྟེན་པར་བྱ་བ་དབུས་ཡོད་པའི་དངོས་པོའི་རང་གི་ངོ་བོ་འགའ་ཡང་མྱེད་ན་ནི། མཁས་པ་དབུས་ལའང་གནས་མྱི་བྱེད། །ཅེས་བྱ་བ་རུང་བར་འགྱུར་རོ་ཞེས་བྱ་བ་ཡིན་ནོ། དངོས་པོ་ཞིག་ཡོད་ན་ནི་ཅི་ལྟར་ན་དེ་ལ་མཁས་པ་གནས་པ་བྱེད་པར་མྱི་འགྱུར། འཕགས་པ་འཇིག་རྟེན་ལས་འདས་པའི་ལེའུ་ལས་ཀྱང༌། ཀྱེ་རྒྱལ་བའི་སྲག་(སྲས་)དག་གཞན་ཁམས་གསུམ་སེམས་ཙམ་དུ་འཇུག་སྟེ། དུས་གསུམ་ཡང་སེམས་དང་འདྲ་བར་རྟོགས་པར་བྱེད་ལ། སེམས་དེ་ཡང་མཐའ་དང་དབུང་མྱེད་པ་ཉིད་དུ་འཇུག་གོ་ཞེས་གསུངས་ཏེ། མདོའི་དོན་ནི་སྐྱེ་བ་དང་འཇིག་པའི་མཐའ་དག་དང་གནས་པའིམཚན་ཉིད་ཀྱི་དབུས་དོན་དམ་པར་མྱེད་པའི་ཕྱིར། སེམས་མཐའ་དང་དབུས་མྱེད་པ་ལ་འཇུག་པར་འགྱུར། ་འགྱུར་ཞེས་བྱ་བ་ཡིན་ནོ་ཞེས་ཟེར་རོ། གཞན་དག་ན་རེ་ཀུན་རྫོབ་ཏུ་རྣམ་པར་ཤེས་པ་དང་འདྲ་བར་ཕྱིའི་དོན་ཡང་གནས་པ་ཡིན་ནོ། དེ་ལྟ་མ་ཡིན་ན་འཕགས་པ་ས་བཅུ་པ་ལས། ས་བརྒྱད་པ་ལ་བྱང་ཆུབ་སེམས་དཔའ་འཇིག་རྟེན་གྱི་ཁམས་སུ་གཏོགས་པའི་རྡུལ་ཕྲ་རབ་ཀྱི་གྲངས་ལས་སྩོགས་པ་ཡོངས་སུ་ཤེས་པར་གསུངས་པ་གང་ཡིན་པ་དེ་དང༌། འགལ་བར་འགྱུར་ཏེ། ཅི་སྐད་དུ་དེ་རྡུལ་ཕྲ་རབ་ཕྲ་མོ་ཡང་རབ་ཏུ་ཤེས་པ་ཆེན་པོར་གྱུརད་པ་དང༌། ཚད་མྱེད་པ་དང་རྣམ་པར་ཕྱེ་བ་ཡང་རབ་ཏུ་ཤེས་སོ། རྡུལ་ཕྲ་རབ་ཀྱི་རྣམ་པར་ཕྱེ་བ་ཚད་མྱེད་པ་ལ་མཁས་པ་ཡང་རབ་ཏུ་ཤེས་སོ། འཇིག་རྟེན་གྱི་ཁམས་གང་ན་སའི་ཁམས་ཀྱི་རྡུལ་ཕྲ་རབ་ཅི་སྙེད་ཡོད་པ་ཡང་རབ་ཏུ་ཤེས་ལ། དེ་བཞིན་དུ་ཆུའི་ཁམས་དང༌།   PT 94C_8V (མེའི་)ཁམས་དང་རླུང་གི་ཁམས་ཀྱི་ཡང་རབ་ཏུ་ཤེས་སོ་ཞེས་རྒྱས་པར་གསུངས་པ་ལྟ་བུའོ། །རྣམ་པར་ཤེས་པ་བཞིན་དུ་ཕྱིའི་དོན་ཡང་གྲགས་པའི་ཕྱིར་གྲགས་པས་གནོད་པ་ཡང་ཡིན་ཏེ། །རིགས་པས་རྣམ་པར་དཔྱད་ན་ནི་གཉི་ག་ཡང་བརྟག་པའི་ཁུར་མྱི་བཟོད་པ་ཉིད་ཀྱིས་དངོས་པོའི་གནས་མྱི་ཐོད་ལ། ཐ་སྙད་ཀྱི་དབེན་པར་ནི་དངོས་པོ་གཉི་ག་ཡང་གནག་རྗིའི་ཆུང་མ་གས་པ་ཉིད་དོ། །སེམས་ཙམ་དུ་གསུངས་པའི་འབྲས་བུ་ནི། གཞན་གྱིས་ཀུན་བརྟགས་པ་བྱེད་པ་པོ་དང་ཟབ་པོ་དགག་པ་ཡིན་ཏེ། ཐ་སྙད་དུ་འང་སེམས་ལ་མ་གཏོགས་པའི་བྱེད་པ་པོ་ལ་སྩོགས་པ་གཞན་རབ་ཏུ་མ་གྲུབ་པའི་ཕྱིར་རོ། ཡང་ན་སེམས་ནི་ཆོས་ཐམས་ཅད་ཀྱི་སྔོན་དུ་འགྲོ་བ་ཡིན་པའི་ཕྱིར། ཆོས་ཐམས་ཅད་ལས་བལྟོས་ནས། སེམས་གཙོ་བ་པའི་ཕྱིར་རོ། །གང་ཡང༌། དོན་ཡོད་མ་ཡིན་སེམས་ཉིད་དེ། །ཞེས་བྱ་བ་དང༌། དེ་བཞིན་དུ། །བག་ཆགས་ཀྱིས་ནི་དཀྲུགས་པའི་སེམས། །དོན་དུ་སྣང་བ་རབ་ཏུ་འབྱུང༌། །ཞེས་བྱ་བ་ལ་སྩོགས་པ་གསུངས་པ་དེར་ཡང་རྣམ་པ་མྱེད་པའི་སེམས་ཀྱིས་ཅི་ལྟར་ཡང་ཡུལ་འཛིན་པར་མྱི་རུང་བས། དེའི་ཕྱིར་གདོན་མྱི་ཟ་བར་དེ་རྣམ་པ་དང་བཅས་པ་ཉིད་དུ་དགོས་སོ། །དེ་བས་ན་སེམས་ཀྱི་རྣམ་པ་ལ་མ་གཏོགས་པ་དོན་གྱི་རྣམ་པ་མྱི་སྣང་བའི་ཕྱིར། དེ་བཀག་པས་སེམས་ཀྱི་རྣམ་པ་དང་བཅས་པ་ཉིད་དུ་བསྟན་པ་འབའ་ཤིག་ཏུ་ཟད་ཀྱི། དེ་ལས་ཕྱི་རོལ་གྱི་དོན་མྱེད་པར་རྟོགས་པར་འགྱུར་བ་ནི་མ་ཡིན་ནོ། །ཡང་ན་བདག་ལས་སྩོགས་པ་ཡོད་པ་ལས་སྩོགས་པར་བསྟནད་པ་བཞིན་དུ། ་འདུལ་བའི་སྐྱེ་བོ་ལས་བལྟོས་ནས། སྨན་པ་རྣམས་ནད་པ་ཅི་ལྟ་བ་བཞིན་གསོ་བར་བྱེད་པ་དང་འདྲ་བས་སངས་རྒྱས་བཅོམ་ལྡན་འདས་ཀྱི་ཆོས་བཤད་པ་སྣ་ཚོགས་རབ་ཏུ་འཇུག་སྟེ། དེ་སྐད་དུ་འཕགས་པ་ལང་ཀར་གཤེགས་པ་ལས་ཀྱང༌། ནད་པ་དང་ནི་ནད་པ་ལ། །སྨན་པས་རྫས་བྱིན་ཅི་ལྟ་བར། །དེ་བཞིན་སངས་རྒྱས་སེམས་ཅན་ལ། སེམས་ཙམ་ཉིད་དུ་གསུངས་པ་ཡིན། །ཞེས་གསུངས་སོ། །གཞན་དག་ལ་སླུ་བ་ཡང་མ་ཡིན་ཏེ། །དེ་ལྟ་བུས་འདུལ་བའི་སྐྱེ་བོ་ལ་ཕན་པ་དང༌། བདེ་བ་ཐོབ་པར་བྱེད་པས། བཤད་པ་དོན་ཡོད་པའི་ཕྱིར་རོ། ཕ་རོལ་ལ་གཅིག་དུ་ཕན་བ་ཉིད་བདེན་བ་ཉིད་ཡིན་བའི་ཕྱིར༌། བཅོམ་ལྡན་འདས་རྣམས་ལ་བརྫུན་གསུང་བ་ཡང་མྱི་མངའ་སྟེ།   PT 94C_9R གལ་ཏེ་ཡིན་ན་ནི། དེའིཚེ་དངོས་པོ་གཞན་ཁོ་ན་ལས་སྐྱེ་བ་ཁས་བླངས་པར་འགྱུར་རོ། །འོན་ཏེ་ཐ་དད་པ་མ་ཡིན་ན་ནི་དེའིཚེ་རྒྱུ་དང་འབྲས་བུ་དག་འཆོལ་པའི་ཉེས་པ་དེའི་སོ་ན་འདུག་པ་ཉིད་དོ། གཅིག་ལ་ཅིག་ཅར་གསལ་བ་དང་མྱི་གསལ་བ་ལ་སྩོགས་པའ་ཡང་ཅི་ལྟར་རུང་བར་འགྱུར། དེ་བས་ན་ཕན་བའི་ཕྱོགས་ཀྱང་རིགས་པ་མ་ཡིན་བ་ཉིད་དེ། །ཕན་ཚུན་སྤངས་ཏེ། གནས་པའི་མཚན་ཉིད་ཀྱི་ཆོས་དག་ནི་ཅིག་ཤོས་དགག་པ་གཞན་བསྒྲུབ་པ་མྱེད་ན། མྱེད་པ་ཡིན་བའི་ཕྱིར་རོ། གཉི་ག་མ་ཡིན་བའི་ཕྱོགས་སུ་རྟོག་(གཏོགས་)པ་ཡང་རིགས་པ་དང་ལྡན་བ་མ་ཡིན་ནོ། ་པོ་སྔོན་གྱི་ངོ་བོ་མ་བོར་བ་ཁོ་ནར་དེའི་འོག་ཏུ་མངོན་པར་གསལ་བ་ལ་སྩོགས་པའི་གནས་སྐབས་སུ་འགྱུར་ན་ནི་དེའི་ཚེ་གནས་སྐབས་འཆོལ་པར་ཐལ་བར་འགྱུར་ཏེ། དེའི་ཕྱིར། རྟོགས་པར་བྱེད་པ་གཅིག་ལ། བལྟོས་ནས་བུམ་པ་ལ་སྩོགས་པ་སྣང་བ་དང༌། མྱི་སྣང་བར་ཡང་འགྱུར་ལ། རྒན་པོ་ལ་གནས་སྐབས་གསལ་རབ་ཏུ་དམྱིགས་པར་འགྱུར་རོ། འོན་ཏེ་བོར་བའི་ཕྱོགས་ཡིན་ན་ནི། དེའི་ཚེ་ཆ་ཤས་མྱེད་པའི་ངོ་བོ་ཡིན་པའི་ཕྱིར་སྔོན་གྱི་བདག་ཉིད་ཐམས་ཅད་ཞིག་ན། རྗེས་སུ་འགྲོ་བའི་རང་གི་ངོ་བོ་འགའ་ཡང་མྱེད་པའི་ཕྱིར་དང༌། ཕྱིས་མངོན་པར་གསལ་བའི་ཞིང་མངོན་པར་གསལ་བ་དང༌། འགྱུར་བ་ཡང་འགའ་ཡང་མྱེད་དོ། གཞན་ཡང་གསལ་བ་དང༌། མྱི་སྣང་བ་གཞན་དུ་གྱུར་པའི་མཚན་ཉིད་ཡིན་པའི་ཕྱིར། མངོན་པར་གསལ་བ་དང༌། ཡོངས་སུ་འགྱུར་བ་འདི་གཉི་ག་ཡང་གཞན་དུ་གྱུརད་པས། རབ་ཏུ་ཕྱེད་ལས་ཀུན་བའི་ཕྱིར་རོ། འདི་ལྟར་དངོས་པོ་འདི་ཉིད་ཡོངས་སུ་གཅོད་པ་ན་གཞན་ཉིད་རྣམ་པར་བཅད་ནས། ཡོངས་སུ་གཅོད་ལ་གཞན་ཉིད་ཀྱང་དེ་ཉིད་རྣམ་པར་བཅད་ནས་ཡོངས་སུ་གཅོད་དེ། དེ་ལས་བཟློག་པ་རྣམ་པར་མ་བཅད་ན་དེ་ཡོངས་སུ་གཅོད་པར་མྱི་རུང་བའི་   PT 94C_9V ་དེ་དག་ནི་དེ་ལ་ཕན་ཚུན་སྤངས་ཏེ། གནས་པའིམཚན་ཉིད་ཡིན་ནོ། གང་དག་ཕན་ཚུན་སྤངས་ཏེ། གནས་པའི་མཚན་ཉིད་ཡིན་པ་དེ་དག་ཀྱང་ཆོས་ཅན་གཅིག་ལ་ལྡན་པར་མྱི་འགྱུར་ཏེ། དཔེར་ན་སེམས་ཅན་ལུས་ཅན་དང་ལུས་ཅན་མ་ཡིན་པའི་བྱེ་བྲག་དག་ལྟ་བུའོ། །་ལ་འགྱུར། །ཆོས་འགལ་བ་དང་ལྡན་བ་ཡང་གཅིག་པ་ཉིད་ཡིན་ན་ནི་ཐམས་ཅད་རྫས་གཅིག་པ་ཉིད་དུ་འགྱུར་ཏེ། དེའི་ཕྱིར་ཅིག་ཅར་དུ་བཅིངས་པ་དང་ཐར་པ་དང་འཆི་འཕོ་དང༌། སྐྱེ་བ་ལ་སྩོགས་པར་འགྱུར་རོ། དེ་ལྟར་མ་ཡིན་ན་གཅིག་ཅེས་མྱིང་དུ་འདོགས་པ་ཙམ་ཁོ་ན་བྱས་གནས་སྐབས་ཀྱི་བྱེ་བྲག་གང་སྔོན་གྱི་གནས་སྐབས་དང༌། མཚན་ཉིད་མྱི་འཐུན་བར་ཀུན་རྟོག་པ་དེ་ནི་ངོ་བོ་ཉིད་གཞན་ཡིན་ན། གཞན་གང་ཡིན་པ་དེ་ཅི་ལྟར་དེའི་ཡིན། གཞན་ཡང་གལ་ཏེ༌། དེའི་ངོ་བོ་ཉིད་གང་ཕྱིས་དམྱིགས་པ་དེ་སྔོན་ཡང་དག་པར་ཡོད་ན་ནི་དེའིཚེ་དེ་ལ་འདི་ཅི་ཡིན་པའི་ཕྱིར་སྔོན་མྱི་དམྱིགས་སོ་ཞེ་ན་ནི། དེའ་ྀཚེ་དངོས་པོ་ཡང་དེ་དང་འདྲ་བ་ཁོ་ནར་མྱི་དམྱིགས་པའི་ངོ་བོ་ཉིད་དུ་ཐལ་བ་ཡང་ཡིན་ལ། དམྱིགས་པར་འདོད་པའི་ངོ་བོ་ཉིད་འདི་ཡང་སྔོན་དུ་ཕྱིས་ཀྱང་མྱི་དམྱིགས་པར་འགྱུར་རོ། ཅི་སྟེ་བསྒྲིབས་པའི་ཕྱིར་མྱི་དམྱིགས་སོ་ཞེ་ན། དེའི་ཚེ་ཕྱིས་ཀྱང་ཏུག་པའི་ཕྱིར། རྟག་ཏུ་མྱི་དམྱིགས་ཆ་ཤས་རྣམ་པ་བརྒྱར་གཞིགས་ཀྱང་ཞོ་ལ་སྩོགས་པའི་ངོ་བོ་ཉིད་ལ་སྒྲིབ་པར་བྱེད་པ་དམྱིགས་པའི་རིག་བྱར་འགྱུར་བ་དེ་དམྱིགས་པའི་གགས་(གེགས་)བྱེད་པར་འགྱུར་བ་གང་ཡིན་པ་ནི་ཅུང་ཟད་ཀྱང་མྱེད་དོ། གཞན་ཡང་གལ་ཏེ་དངོས་པོའི་བདག་ཉིད་ཁོར་ཉིད་ཏེ་མྱི་བརྟན་པའི་ངོ་བོ་ཉིད་ཅིག་ཡིན་ན་ནི་དེའི་ཚེ་འཇིག་པའི་ངང་ཅན་ཡིན་པའི་ཕྱིར་འདི་རྗེས་སུ་འགྲོ་བ་མྱེད་པར་རྣམ་པར་འཇིག་པར་འགྱུར་གྱི། ཡང་གཞན་ཉིད་དུ་འགྱུར་བ་ཉམས་སུ་མྱོང་བ་ནི་མ་ཡིན་ནོ། དེ་ལྟ་བས་ན་མངོན་   PT 94C_10R ་པ་ལ་སྩོགས་པ་དངོས་པོའི་ཆོས་ཡོད་པའི་ངོ་བོར་སྒྲུབ་པར་འདོད་པ་དེ་ལ་ནི་གདོན་མྱི་ཟ་བར་ཐ་སྙད་ཀྱི་སྒོ་ནས་དངོས་པོར་གྱུརད་པའི་ཆོས་ཅན་ལ་སྩོགས་པ་དགོས། ་དེ་ལྟ་བུའི་གཞི་མྱེད་པར་བསྒྲུབ་པར་བྱ་བ་ལ་སྩོགས་པ་འབའ་ཤིག་གནས་པར་འགྲུབ་པ་ནི་མྱེད་དོ། དེ་ཉིད་ལ་དེ་ལྟ་བུའི་གཞི་མྱེད་ན་བསྒྲུབ་པར་བྱ་བ་བཀག་པའི་ལ་ཡང་ཆོས་ཅན་ཅི་ལྟ་བ་བཞིན་དུ་གྱུརད་པ་ཁོ་ན་ལོག་ན་གདོན་མྱི་ཟ་བར་བསྒྲུབ་པར་བྱ་བ་ལ་སྩོགས་པའི་ཆོས་རང་མྱེད་ན་མྱི་འབྱུང་བ་བཀག་པ་ཡིན་ཏེ། དེ་མ་གྲུབ་ན་གཏན་ཚིགས་མ་གྲུབ་པ་ཉིད་ལ་སྩོགས་པའི་ཉེས་པ་བརྗོད་པར་བྱེད་པ་ཡིན་གྱི། འོན་ཀྱང་རང་དགར་ཉེ་བར་བརྟགས་པའི་ཆོས་ཅན་འགའ་ཞིག་ལ་ནི་མ་གྲུབ་པ་ཉིད་ལ་སྩོགས་པའི་ཉེས་པ་བརྗོད་པའི་ཡང་མྱི་རིགས་ཏེ། དེ་ལ་འདོད་པའི་དོན་འགྲུབ་པ་ལ་གགས་(གེགས་)བྱེད་པ་མྱེད་པའི་ཕྱིར་རོ། གང་ལ་དངོས་པོའི་ཆོས་ཡོད་པའི་ངོ་བོར་བསྒྲུབ་པར་མྱི་འདོད་ཀྱི། འོན་ཀྱང་སྒྲོ་བཏགས་པའི་ཆོས་རྣམ་པར་གཅད་པ་སྒྲུབ་པ་ཙམ་ཞིག་བརྗོད་ན་མྱི་དགོས་ཏེ། དེ་ནི་དེའི་ཆོས་མ་ཡིན་བའི་ཕྱིར་རོ། དེ་ལ་བལྟོས་ནས་ཀྱང་དེའིཆོས་ཅན་འདད་པའི་ཕྱིར་རོ། དེ་མ་གྲུབ་དུ་ཟིན་ཀྱང་བགྲུབ་པར་བྱ་བ། མྱེད་ན་མྱི་འབྱུང་བའི་གཏན་ཆིགས་ཀྱིས་མངོན་པར་འདོད་པའི་དོན་གྲུབ་པ་ལ་གགས་བྱེད་པ་མྱེད་པར་བྱེད་པ་དོན་དུ་གཉེར་བའི་ཕྱིར། རྒོལ་བ་ནི་ཆོས་ཅན་གྲུབ་པའམ། མ་གྲུབ་པ་ཚོལ་བར་བྱེད་ཀྱི་ཆགས་པས་ནི་མ་ཡིན་ནོ། །གང་ལ་ཆོས་ཅན་མ་གྲུབ་པ་ལ་སྩོགས་པ་གླེངས་ཀྱང་རྒོལ་བའི་མངོན་པར་འདོད་པའི་དོན་ལ་གནོད་པ་མྱེད་པ་ཁོ་ན་ཡིན་པ་དེ་ལ་ནི། དེ་གླེང་བས་ཅི་ཉེས་པའི་རྡུལ་གིས་གང་བའི་ནང་དུ་རྒྱུགས་པ་འབའ་ཤིག་ཏུ་ཟད་དེ་གཅིག་ཤོས་ལ་ནི་མ་ཡིན་ནོ། དེ་ཉིད་ཀྱི་ཕྱིར་སྒྲུབ་པར་བྱ་བའི་ཆོས་དང་རྗེས་སུ་འཐུན་བའི་ཆོས་ཅན་རྟོགས་པར་བྱ་བའི་ཕྱིར་ཕྱོགས་ཀྱི་མཚན་ཉིད་ཀྱི་སྐབས་སུ་རིགས་པ་ཤེས་པ་རྣམས་ཀྱིས་རང་གི་ཆོས་ཤེས་    PT 94C_10V ་(ཅིག)་ཅར་མངོན་པར་འགྲུབ་པར་མྱི་བྱེད་པ་དེ་ནི་མཐུ་ཐོགས་པ་མྱེད་པ་དང་རྟག་པ་དང་གཅིག་པུའི་ངོ་བོ་ཉིད་མ་ཡིན་ཏེ། དཔེར་ན་མོ་ཤམ་གྱི་བུ་ལ་སྩོགས་པ་ལྟ་བུའོ། །ནམ་མཁའ་ལ་སྩོགས་པ་ཕ་རོལ་པོ་མངོན་བར་འདོད་པ་རྣམས་ཀྱང་སྒྲ་ལ་སྩོགས་པའིའབྲས་བུ་གཅིག་ཅར་དུ་འགྲུབ་པར་མྱི་བྱེད། ་ཚིགས་འདི་ནི་འགལ་བ་ཡང་ཡིན་ཏེ། འདི་ཅི་ལྟར་བསྒྲུབ་བར་བྱ་བ་བསྒྲུབ་པར་བྱེད་པ་དེ་བཞིན་དུ་ནམ་མཁའ་ལ་སྩོགས་པའི་ཆོས་ཅན་དངོས་པོའི་རང་གི་ངོ་བོར་གྱུརད་པ་མྱེད་པ་ཡང་སྒྲུབ་པར་བྱེད་པས་གཏན་ཚིགས་འདི་གཞི་མ་གྲུབ་པ་ཡང་ཡིན་ནོ། ཞེས་ཟེར་རོ། དེ་ལ་འདིར་ནམ་མཁའ་ལ་སྩོགས་རྣམ་པར་གཅད་པ་ཙམ་དུ་འདོད་པ་ལ་ནི་གནོད་པ་ཅི་ཡང་མྱེད་ལ། གཏན་ཚིགས་རྣམ་པར་གཅད་གྱི་ངོ་བོ་མ་གྲུབ་པ་ཉིད་ཀྱང་མ་ཡིན་ཏེ། ཆོས་ཅན་དངོས་པོར་གྱུརད་པ་མ་ཡིན་ཡང་དེ་གཉིས་གྲུབ་པའི་ཕྱིར་རོ། དེ་བས་དང་ལོག་པར་རྟོགས་པ་བསྩལ་པའི་ཕྱིར་རང་དང་རྗེས་སུ་བཀག་པ་ཡིན་གྱི། ཆོས་གཞན་དང་ལྡན་བའིཆོས་ཅན་ནི་མ་ཡིན་ནོ་ཞེས་སྟོན་པར་མཛད་པ་ན། བདག་ཉིད་འདོད་ལ་མངོན་སུམ་དང༌། རྗེས་དཔག་ལུང་དང་གྲགས་པ་ཡིས། །མ་བསྩལ་ཆོས་ཅན་བདག་ཉིད་ཀྱི། །རང་གི་ངོ་བོར་བསྟན་པ་ཉིད། ཅེས་བྱ་བས་ཕྱོགས་ཅན་སྨོས་པ་མཛད་དོ་ཞེས་འགྲེལ་པ་མཛད་པས་བཤད་དེ། །རྒོལ་བ་ཀུན་ཀྱི་བདག་ཉིད་ཀྱིས། །བསྒྲུབ་བྱར་འདོད་པའི་ཆོས་གང་ཡིན། །ཆོས་དེ་ལྡན་ལ་གནོད་ཡིན་གྱི། །ཆོས་གཞན་གྱི་ནི་ཆོས་ཅན་མྱིན། །གཞན་དུ་ཆོས་ཅན་གཞན་ལ་ནི། །གནོད་ཀྱང་འདི་ལ་ཅི་ཞིག་བཀག ་༌་  ་ ལ་པའིཡུལ་ཉེ་བར་བསྟན་པའི་ཕྱིར་སྨྲས་པ། དཔེར་ན་གཞན་གྱིས་སྔོན་མྱེད་པའི། །ངོ་བོ་བསྐྱེད་བྱ་མྱིན་བ་ལ། །མཁའ་ལ་སྩོགས་པ་མ་༌། །ཅིག་ཅར་སྒྲ་སྩོགས་རྒྱུ་མྱིན་ཕྱིར། །ཞེས་སྨྲས་པ་ལ་སུན་འབྱིན་པས། དེ་བཞིན་མཁའ་སྩོགས་ཆོས་ཅན་གྱི།་  * * * * * * * * *